কবিতা :: ভালপোৱা --- চিন্ময়ী দাস

দুখৰ সৈতে মোৰ আন্‌তৰিকতা
আজন্‌ম পুৰণি!
হিয়াত খোদিত বিষাদ
বুকুত কাইটৰ আচোৰ
.
আচলতে নিজৰ কথা পাহৰি থকাতো
মোৰ স্‌ৱভাৱ
কি যে উজাগৰী বিষাদ...!!


কবিতা :: বিষাদ --- চিন্ময়ী দাস

বৰষুণ ভালপোৱা ছোৱালীজনীৰ
চকুত বৰষুণ...
বৰষুণ ভালপোৱা ছোৱালীজনীৰ
সপোনত বৰষুণ...
.
এই বৰষুণই এক প্‌ৰতিশৰুতি...
...ভালপোৱাৰ... ...
এতিয়া আকৌ এক প্‌ৰতী্ক্ষা মাথো
এজাক আবতৰীয়া বৰষুণৰ...!!


কবিতা :: জীৱনৰ উপলব্ধি (০২) --- সমুজ্জ্বল ডেকা

যি দেখিলোঁ জীৱনত
যি শিকিলোঁ জীৱনত
সেয়া অভিজ্ঞতা নে এটি পৰম্পৰা জীৱনক প্ৰাণভৰি ভালপোৱা....
.
সময় পাৰ হৈ যায় সমদ্ৰুতিত বাধাৰ প্ৰাচীৰ যাৰ নাই
ব'লা আমি আগবাঢ়োঁ যদি সম্ভৱঃ সময়ৰ খোজত খোজ মিলাই;
.
সুখ লাগিব সিমানখিনি যিমানখিনিত দুখবোৰ  মূল্যহীন নহয়
সপোন থাকিব সিমানখিনি যিমানখিনি বাস্তৱত অস্বাভাৱিক নহয় ৷
আশা থাকিব সিমানখিনি যিমানখিনিত নিৰাশাই জীৱনৰ পাঠ্যক্ৰম শিকায়
ভৰসা ও বিশ্বাস সদায় বুকুত বাঢ়ি গৈ থাকে তেতিয়ালৈকে
যেতিয়ালৈকে জীৱনক বেয়া পোৱাৰ উৎসবোৰ ব্যস্ততাৰ ভিৰত ক্ৰমশঃ নাইকীয়া হৈ নাযায়  ৷
.
সুস্থিৰ হ'লে ধৈৰ্য্য সমানুপাতিক হয় হেঁপাহ আৰু প্ৰগতিৰ লক্ষ্য
আৰু থাকে এটি মাথো চৰ্ত—
"তুমি যিখিনিৰ যোগ্য সিখিনিহে সদায় প্ৰাপ্য ৷"
.
আৰু.....
জীৱন মানে উপলব্ধি এয়াই
সফলতা আহে যেতিয়া বুকু ফিন্দিয়াই
হাঁহিৰ অন্য এটি নাম পৰিশ্ৰম ক'লেও হয়তুবা ভুল নহয়;
ব্যৰ্থতাৰ আৰম্ভণি তেতিয়াৰ পৰাই হয় যেতিয়া পাবলগীয়া একোৱেই নাই বুলি আকোঁৰগোজ হৈ ৰই.......!!


কবিতা :: ছাইলেণ্ট ভেলীৰ গাভিনী হাতীজনী --- সমুজ্জ্বল ডেকা

মই ছাইলেণ্ট ভেলীৰ গাভিনী হাতীজনী
মোক সোধা — ভোকৰ তাড়না কি ?
লঘোনে পাৰ কৰিলোঁ কিমান দিন আৰু কিমান ৰাতি ৷
পেটত এটি সন্তান আছে — মই গৰ্ভৱতী
মই নাখালে সি পাব কি ?
মৰি থাকিব;
মই এগৰাকী মাতৃ
মই নাথাকিলেও জীয়াই ৰাখিব লাগিব সন্তানটি
সেয়া ভাবিয়েই ওলাই আহিছিলো
বনাঞ্চল পাৰ কৰি জনাঞ্চললৈ বুলি
শুনি আছিলোঁ— মানুহবোৰে আমাক বহুত মৰম কৰে
মানুহবোৰে আমাক প্ৰাণখুলি পূজা কৰে
মোক খাবলৈ দিছে— মোৰো পেটত ভোক আছে কিমানদিন যে একোৱেই পোৱা নাই
আনাৰস মোৰ প্ৰিয়— সেয়াও দিছে মনত আনন্দ লাগিছে ৷
তাতেই বিশ্বাসে থুপ বান্ধি আছে সন্দেহৰ থল বাৰু কেনেকৈনো থাকে!
আনাৰসত আঁতচবাজী সুমুৱাই কেনেকৈনো পাৰে মৃত্যুৰ ষড়যন্ত্ৰ ৰচিবলে
বুকু মোৰ দহিছে মুখমণ্ডল যেন উখহিছে
বিষ-তাড়না-পোৰণিত ৰ'ব নোৱাৰি মুখমণ্ডল পানীৰ তলতে থৈছো সুমুৱায়
হায়! কি মানৱ ৷
মানৱীয়তা গুণ দেখোন তিলমানো নাই ৷
দুখ লাগিছে আজি মনে হুকহুকাই কান্দি আছে
মইতো নাথাকিম মোৰ সন্তানটিকো ৰাখিব নোৱাৰিলোঁ জীয়াই
আজি তিনিদিন হ'ল ভীষণ যন্ত্ৰনাত ভুগি মই ক্ৰমশঃ জথৰ হৈ পৰিছোঁ;
মই নিৰ্দোষী আছিলোঁ ৷
মোৰ মৃত্যুলৈ আৰু মোৰ সন্তানটিৰ মৃত্যুলৈ বেছি পৰ নাই ৷
ইয়াতকৈ ডাঙৰ শোক ক'তোৱেই নাই
যেতিয়া মাতৃয়ে সন্তানৰ মৃত্যুৰ আগজাননী পায়
আৰু ৰক্ষা কৰাৰ আপ্ৰাণ চেষ্টাত হৈ পৰে নিৰুপায় ৷
এটি মাথো প্ৰশ্ন মনত থাকি যাব —
আমাৰ মৃত্যুৰ বিপৰীতে  কিয় মৃত্যু সেইসকলক দানৱক দিয়া নহয় ?
নে আমাৰ জীৱনৰ মূল্য সেইসকল নৰ-পিশাচৰ জীৱনৰ তুলনাত নিম্ন...!!


কবিতা :: নিৰৱতা --- জানকী ৰায়

মোৰ মনৰ পঁজাঘৰত
নিৰলে বিচৰণ কৰি ফুৰা
মুহূৰ্তবোৰতো নাই আজি
সেই স্নিগ্ধ সৰলতা তোৰ
.
নিসংগ নিৰ্জন নিশাবোৰতো
তই আজি নাই
অবিশ্ৰান্ত মৃত্যুৰ কোলাহলে
অভ্যস্ত কৰি পেলাইছে তোক
.
বিষন্নতাই আৱৰা বুকুৰ মাজত
ধুমুহাৰ তান্ডব চলিছে
তোক বিচাৰি অবোধ হৃদয়ে
হাঁহাকাৰ কৰিছে
.
তই সঁচাই বৰ দুৰ্ভগীয়ানে
নিঠৰুৱা নাজানো
বাৰে বাৰে দেখোন পৰাজিত তই
বিজ্ঞানৰ জোঁৱাৰৰ গৰাহত
নিজৰ অস্তিত্ব হেৰুৱালি
আৰু আজি
সময়েও প্ৰতিহত কৰিছে
তোৰ মুক্ত বিচৰণত  ... !!


কবিতা :: যদি কেতিয়াবা সময় পোৱা --- বিজু ভকত

যদি কেতিয়াবা সময় পোৱা
অনুগ্ৰহ কৰি ফোন এটা কৰিবা,
হয়তো তুমি ব্যস্ত এতিয়া
ঠিক মহানগৰীৰ চিটি বাছৰ হেণ্ডিমেনৰ দৰে
তথাপি,
সময় পালে ফোন এটি কৰিবা |
.
আলফুলীয়া কৈ তোমাৰ সৈতে কথা পাতিব
মন নাযায় নে মোৰ ?
নাযায় নে তোমাৰ সৈতে
গোপন প্ৰেমৰ কথা পাতিব,
আনৰ দৰে পাৰ্কে পাৰ্কে মোবাইলে |
.
নে তুমি আনৰ দৰে নোহোৱা
মই আনৰ দৰে নহওঁ,
তথাপি মনত ৰাখিবা- আমি মানুহ
আমাৰ আনৰ দৰেই হৃদয় এখন আছে,
সেই কাৰণে মোৰ মন যায় বাৰে বাৰে |
.
নেজানো তুমি কথাবোৰ বুজিবা নে নাই
কিন্তু চিন্তা নকৰিবা
মই সকলো বুজি পাওঁ,
হয়তো তুমি ব্যস্ত এতিয়া
ঠিক মহানগৰীৰ চিটি বাছৰ হেণ্ডিমেনৰ দৰে
তথাপি,
সময় পালে ফোন এটি কৰিবা |


কবিতা :: মোৰ পদচিহ্নই কব --- ছাবিনা আলিয়া 

মোৰ পদচিহ্নৰ ওপৰেদি পাৰ হৈ যাব অজস্র ঢৌবোৰ,
যুগে যুগে কৃষকসকলে চহ কৰিব ইয়াৰ বুকুত,
দুবাহু মেলি গঢ়ি উঠিব সেউজীয়া অৰণ্য,
গৰাখহনীয়াই ঢাপে ঢাপে খহায় নিব ইয়াৰ অংশ,
বানে আকৌ গঢ়িব বুকুৰ মাটিৰে,
উত্তৰপুৰুষবোৰ পূৰ্বপুৰুষ হৈ থাকিব,
বছৰৰ পিছত বছৰ যাব, যুগৰ পিছত যুগ,
এটি নামৰ বৰ্ণবোৰে সংযোগ হেৰাব,
কিন্তু মোৰ পদচিহ্নই নিশ্চয় কব
এসময়ত মই ইয়াতে থিয় হৈ আছিলো |
.
মোৰ সংগীতে সুৰ হেৰাব ,
সুৰে তাল আৰু লয় হেৰাব,
তালবোৰ কাৰোবাৰ দাসত্বত তল-ওপৰ হব ,
মই নাথাকিম, কিন্তু ই মোৰ গীতেই গাব |
মোৰ অনুভূতিৰ শব্দবোৰ পোত যাব কিতাপৰ ভাৰত,
তথাপিও আজীৱন কৈ যাব
এসময়ত কৈ যোৱা মোৰ হৃদয়ৰ কথা,
মই কাহানিও উভতি আহিব নোৱাৰো তেজ-মঙহৰ শৰীৰত,
কিন্তু মোৰ পদচিহ্নই নিশ্চয় কব
এসময়ত মই ইয়াতে থিয় হৈ আছিলো |
.
গভীৰ ৰাতিবোৰ শান্ত হৈ পৰিব ,
তৰাবোৰ জিলিকি উঠিব অন্ধকাৰ আকাশত,
জোনটোৱে হাঁহিব জোনাকত,
পাতৰ কাণে কাণে গীত গাব বতাহে,
কৰবাত উৰি ফুৰিব কণ কণ সেউজীয়া পোহৰৰ টুকুৰা,
আঙুলিবোৰৰ পৰশত গঢ়ি উঠিব এটি কালজয়ী চিত্র ,
আশ্রয় বিচাৰি কোনোবাই গুজি দিব মুখখন এটি নিৰাপদ পৃথিৱীত,
তাৰ মাজতে কঠোৰ হৈ উঠিব নিসংগতা,
আৰু তোমাৰ হৃদয়খনে নিশ্চয় কব
এসময়ত মই ইয়াতে বাস কৰিছিলো |


কবিতা :: তোমাক লগ নোপোৱা হ'লে  --- ছাবিনা আলিয়া

তোমাক লগ নোপোৱা হ’লে
প্রেমক কোনোদিনেই সংজ্ঞাকৰণ কৰিব নোৱাৰিলেহেঁতেন প্রেম হিচাপে,
পিতৃ, ভাতৃ আৰু বন্ধুসকলক থিয় কৰাব নোৱাৰিলেহেঁতেন পুৰুষৰ দীঘলীয়া শাৰীবোৰত |
.
তোমাক লগ নোপোৱা হ’লে
প্রেমৰ মুকুতাবোৰ গুঠিৰ নোৱাৰিলেহেঁতেন বিশ্বাসৰ সূতাডালত,
অচিনাকী হাতবোৰত লাগি থাকিলেহেঁতেন সন্ত্রাসৰ গোন্ধ ,
যি হাতবোৰে যিকোনো সময়ত টানি আজুৰি সৰকাই নিব পাৰে দুচকুৰ সপোনবোৰ |
.
তোমাক লগ নোপোৱা হ’লে
প্রশান্তিৰ স্পন্দনবোৰেৰে অভিজ্ঞ নহলহেঁতেন মোৰ হৃদয়,
অনুভৱৰ নিসংগ কক্ষত বিচৰণ নকৰিলেহেঁতেন
এই অনামী শিহৰণ,
বিশ্লেষণ কৰিব নোৱাৰিলেহেঁতেন হৃদয়খনে অনুভূতিৰ অলিখত পাঠ |
.
তোমাক লগ নোপোৱা হ’লে......
অসত্য হৈয়ে ৰৈ গ'ল হেতেন এটি সত্য,
ভীৰৰ মাজৰ পৰা অজানিতে যে কোনোবা হৈ যাব পাৰে হৃদয়ৰ একাংশ ,
সেইজনৰ মাজতে হঠাৎ কেন্দ্ৰীয়ভূত হৈ যাব পাৰে আৰু এটি জীৱন |


কবিতা :: কাশী --- চিন্ময়ী দাস

মৃত্যু উপত্যকাত উৰি ফুৰে সুৰ
বেসুৰা জীৱনৰ
 .
মোৰ আৰম্ভণিৰ পৰা
সকলোবোৰ প্ৰাসংগিক‌ পংক্তিৰ পৰা
.
ইয়াত একো নাই
মৃত্যু পৰ্যন্ত আৰু
মৃত্যুৰ বাহিৰে
.
গংগাই কথা কয়
এই জীৱন উচ্ছ্বাসৰ
এই জীৱন মৃত্যুৰ...
.
পানীৰ সতেই বৈ যায় বিননি
আপোন তেজ
.
ইতিহাসৰ লিপিবদ্ধ চহৰখন
চিনাক্ত অথচ বস্তুনিষ্ঠ অচিনাক্ত চহৰখন
চাকিবোৰৰ সমুখত জ্বলি ৰয় বিশ্বনাথ
.
আকাশখন সমুখত লৈ ঘুৰি থাকে চাকিবোৰ
নিৰন্তৰ প্ৰাচীন চহৰখন
.
চাকিবোৰ মানুহৰ কৌতুহল
ভক্তৰ অৱচেতন বাসনা
গংগাৰ শূণ্যতা পূৰক
.
কোনো ৰঙ নাই
অথচ গেৰুৱা গেৰুৱা গোন্ধ
জীৱনহীনতাৰ সুবাস
ইয়াতেই ৰৈ যাওঁ
উদযাপিত মৃত্যু
মৰি যায় সময়বোৰ পলে পলে
মায়া
নীৰৱতা
শূণ্যতা
মৃত্যু উপত্যকা...!!


কবিতা :: ফাগুন --- চিন্ময়ী দাস

দিদিজনীয়ে এটা এটাকৈ ফুল গুজিছিল শাৰীখনত
কণমইনাৰ অবাক চকুজুৰি থৰ লাগি  চাইছিল
.
সোনাঝুৰিৰ শনিবাৰীয়া আবেলিটো  ভাল লগা হৈ পৰিছিল
.
দিদি খৰকৈ গৈছিল
এটি এটি সৰু ফুল বাগৰি আহিছিল ধুলিয়ৰি বাটত
.
সৰু সৰু ফুলবোৰ এতিয়াও আছে
বতাহত বিয়পি পৰিছে ...
সৌৰভ !!


কবিতা :: অসীমতা --- চিন্ময়ী দাস

চিতাৰ জুইত ৰাতিবোৰ পুৱায়
আন্ধাৰ বোৰে তুলি লৈ যায় মোৰ
ঢৌবোৰৰ সোঁতে সোঁতে
অনন্তকাল বিশ্বনাথ শুই থাকে
সাৰ নাপায়
সাৰ নাপায়
জীৱনে পাৰ নাপায়
.
ব্যাকুল অসীমতাবোৰ সাবটি
গুচি যায়
উৰি যায়
উটি যায়
সমস্ত অলিখিত অশ্ৰুজল
.
(গংগাৰ দীঘল শৰীৰত মই বিয়পি পৰিছো
নগ্নস্তন গলি বৈ পৰিছে
পানীৰঙৰ আঙুলিবোৰে চুমিছে অশ্ৰুজল)
.
কঁপা কঁপা ওঁঠ যুৰি
সাৰ পাই উঠে
.
অলিখিত মায়া
বিধাতা
.
নিজৰ মাজতে গংগাৰ নিজকে হেৰুৱাই ...!


কবিতা :: বিভ্ৰান্তি --- চিন্ময়ী দাস

আজীৱন প্ৰেমৰ সংজ্ঞা...
তুমি জাগিছানে !!
কিদৰে বহন কৰিছাঁ এই প্ৰাপ্তি
.
নিদাৰুণ...কৰুণ লিপ্সা
.
ৰৈ ৰৈ কাক হেৰুৱালো মোৰ সকৰুণতাত...
এতিয়া কি ভাল পাওঁ  বসন্ত উৎসৱ নে বাউলগীতি
সপোন বিভ্ৰান্তিৰ প্ৰতিৰূপ...
অনাকাংক্ষিত বিচ্ছেদ
 .
সকলোবোৰ অপ্ৰাসংগিক‌ !!


কবিতা :: শব্দ --- অবিনাশ কলিতা

শব্দই
বীজ হৈ গজে
ফুল হৈ ফুলে
অনুভূতিৰ
অগনি হৈ জ্বলে।
…
পোহৰৰ দূত হৈ
শব্দই নিতে
অন্তৰীক্ষ ধিয়ায়
অনন্ত সুৰৰ তৃষাত
শব্দৰ যেন
কণ্ঠ শুকায়
তথাপি
গীতৰ সুৱদি বাকি
পৰাণ জুৰায় ।
…
কথা মালিকাৰ
গন্ধ হৈ শব্দই
জগত–জীৱন
আমোলমোলায় ।
…
শব্দই দেখোঁ
প্ৰেম বিগলিত বুকু
ইখনিৰ পৰা সিখনিলৈ
সেতু বান্ধে
…
কেতিয়াবা
শব্দই কাঁইট হৈ
আৰু সেই বুকুতেই
দেখোঁ বিন্ধে।
…
শব্দৰ
বিকাৰ–বিচ্যুতি
কিম্বা
অনুচিত নিক্ষেপণে
বিষাদৰ বান আনে।
…
অসুস্থ
অজীৰ্ণ শব্দবোৰে
চয়তানৰ
চাবুকৰ দৰে
দাৰুণ আঘাত হানে।
 …
সৰ্প দংশনৰ
জ্বালাতকৈও
সঁচাকৈ অসহনীয় হয়
শব্দৰ জ্বালা।
…
শব্দই  আনে
কত ঘাত–প্ৰতিঘাত
তেও যে শব্দ
বিশ্বাসৰ
আপোন হাত
নিদানৰ
অমিয়া মাত।
…
একোটি শব্দ
সূৰুজক নিতে
স্তুতি কৰা
পংকজৰ
এষাৰি ‘সু–প্ৰভাত’
শব্দয়েতো
জীৱনৰ
ঘাই আলিবাট ।
…
শব্দই ব্ৰহ্ম
শব্দেৰেই আৱাহন
শব্দেৰেই বিসৰ্জন ।
শব্দ মিত্ৰ
শব্দ বৈৰী
সুন্দৰৰ আল্পনা
শব্দ জীৱনৰ
প্ৰকৃষ্ট সাধনা ।
…
চিৰবিনন্দীয়া শব্দ
অমৃত সুধা
শব্দময় সৃষ্টি এয়া
নিখিল বসুধা।


কবিতা :: কবিতা কবিৰ জীৱন গছৰ ছাঁ --- অবিনাশ কলিতা

আখৰ বা শব্দৰ
নাই যে ভৌতিক শৰীৰ
নাই শিপা–ছাল,
ডাল–পাত–ফুলৰ অপৰূপ বাহাৰ।
…
জানো,
কবিতাও তেনেই অশৰীৰী
অভিন্ন আত্মাস্বৰূপ কবিৰ
সুখে–দুখে আজন্ম সহচৰী ।
…
প্ৰমাদবশতঃ
প্ৰেমিক কবিয়েতো
সাদৰ আঙুলি বুলাই
চাব খোজে লিৰিকি বিদাৰি
কবিতাৰ ছাইৰঙী চুলিটাৰি।
…
শব্দৰ জোনাকত তিতি বুৰি
প্ৰেমাকুল কবিয়ে চাই ৰয়
কবিতাৰ সেই নীলিম চকুযুৰি
আছে য’ত উজলি
আলফুলীয়া সপোনৰ শাৰী !
…
অমল প্ৰেমৰ সঁফুৰা বিলাই
জীৱনৰ ভিতৰে বাহিৰে মোৰ
কবিতাই যে বিচৰণ কৰে
উটি ভাহি ফুৰে হিয়া আকাশত
চিফুং বাঁহীটিৰ সুৰৰ দৰে।
…
প্ৰাণভৰি এবাৰ
মাথোঁ এবাৰ কবিতাক চুই চাবলৈ
উদ্বাউল হয় যিমানেই কবিপ্ৰাণ
দূৰে দূৰে ৰয় কবিতায়ো সিমান।
তাতেই কবিৰ কত যে অভিমান !
…
কবিৰ মানত আজি কবিতা
শৈশৱৰ বাটে বাটে
তাহানিতে খেদি ফুৰা যেনিবা
সেই মিঠা সোঁৱৰণৰ
আনন্দঘন ছয়াময়া ছাঁ।
…
আৰু কেতিয়াবা
কবিকেই ৰচোঁ বুলিও একোবাৰ
নাচি উঠে দেখোন
অনাখৰী,আঁকৰী কবিতাৰ গা !
…
এৰা, বুজিছোঁ কবিতা মাথোঁ
নহয় কাৰো মনে সজা বাগিছা
কবিৰ নিৰন্তৰ সংগী
কবিতা কবিৰেই জীৱন গছৰ ছাঁ।


কবিতা :: আত্মিক --- অবিনাশ কলিতা

ঘনেপতি মনত পৰা
উজাৰি দিওঁ বুলিও কাকো
দিব নোৱৰা
ৰাখোঁ বুলিও যে গুপুতে
ৰাখিব নোৱৰা
তেনে আশৈশৱ পালিত
এৰি অহা দিনৰ যত কথা
সিয়েই বুকুত দিয়েহি ব্যথা !
.
হৃদয় উপচি পৰা
সমস্ত দুখ মোৰ
সঁচাকৈ উৱলি যোৱা হ’লে
বৰ ভাল আছিল
পুৰণি চাদৰখনিৰ দৰে !
.
জীৱনৰ ভূগৰ্ভৰ পৰা নিৰ্গত
হুমুনিয়াহবোৰ ভাপ হৈ
উৰি যোৱা হ’লেতো
কথাই নাছিল —
ঠিক কৰ্পূৰৰ
ফুৰফুৰীয়া গোন্ধটিৰ দৰে !
.
জাপ খাই থকা দুখৰ
পুৰণি কাগজবোৰকে
কাটি–কুটি যদি
আনে সুখৰ চিলা সাজি উৰুৱায়
কোনেনো বুজিব
দুখৰ গৰাকীয়ে যে কি দুখ পায় !
.
নাভাবোঁ বুলিয়েই তুমি
নভবাকৈ জানো থাকা
এটি–দুটি অলীক কথা ——
জীৱনৰ এৰি অহা
বাটে বাটে উভতি গৈ এবাৰ
লাম–লাকটু
ইটো–সিটোকৈ বুটলি অনাৰ ?
.
কোনে ক’ব পাৰে
নিশ্চয়কৈ বাৰু
সুগম আছিল যে সিটি বাট !
জীৱনলৈ নহ’ল আৰু
যি বাটে যোৱা
তাতো হেৰালহেঁতেনেইবা
নেদেখা–নজনা বাটৰ আঁত !
.
জাগেনে বাৰু তোমাৰো
উদগ্ৰ হাবিয়াহ কেতিয়াবা
একোবাৰ নিজৰে সৈতে
পাতিবলে’ কথা !
কৈ কৈ এষাৰি হ’লেও
ৰৈ যোৱা তেনে অনেক কথা
কোৱা যে নহয় কাকো
ক’ৰবাত লাগে বুলি লেঠা !


কবিতা :: পিক্-নিক্ --- সমুজ্জ্বল ডেকা

তোমালোকৰ দৰে মোৰো পিক্-নিক্ যাবৰ মন
পিক্-নিক্ মানে বিচাৰো এনে স্থল য'ত বালিচাপৰিত বতাহৰ স'তে হালি-জালি নাচে কঁহোৱা বন
আৰু কিছু দূৰৰ পৰা ভাহি আহে নৈখনিৰ স্ৰোতধ্বনিৰ গুঞ্জন ৷
…
পিক্-নিক্ মানে বিচাৰো এনে স্থল য'ত সেউজীয়া প্ৰকৃতিৰ প্ৰেমত পক্ষীৰ জাঁকে জুৰে অমীয়া সুৰৰ গান
আৰু স্বচ্ছতাৰ নিদৰ্শন সেই ঠাই যি ভূমিৰ পৰশনত মন জীপাল নিয়ায় ৷
…
পিক্-নিক্ মানে বিচাৰো এনে স্থল য'ত থাকে জলপ্ৰপাত কিম্বা ঝৰ্ণা-নিজৰা আদিৰ দৰে সৌন্দৰ্যৰ সমল
সৰু-বৰ শিলবোৰে য'ত আজীৱন স্নান কৰি সুখী হয়
দিনত ৰ'দালিৰ মুখলৈ চাই আনন্দত ৰই
ৰাতি হ'লে জোনাকী নতুবা তৰালিৰ মুখলৈ চাই সুখত বিভোৰ হয় ৷
…
পিক্-নিক্ হ'ব লাগে এইবোৰ স্থল য'ত কবি হ'লে কবিতাৰ ভাষা অনৰ্গল আহে
চিত্ৰকৰ হ'লে ৰং-তুলিকাৰে দৃশ্যপটত ৰাখি থোৱাৰ মন মেলে
গীতিকাৰ-সুৰকাৰ হ'লে ভাললগা গীত এটি ৰচি সুৰ দিবৰ মন জাগে ইত্যাদি ইত্যাদি....
…
পিক্-নিক্ হ'ব নালাগে বিশৃংখলতা, কাজিয়া,হিংসা আদিৰ প্ৰয়োভৰ
সুখ গুচি দুখ নভৰে যাতে বুকুৰ ভিতৰ ৷
মদৰ লগত মাংস খালে দেখিছোঁ বহুতৰে পৌশাচিক ৰূপ পৰিস্ফূৰ্ত হয়
বিকট শব্দত আইটেম ছং ডি.জেত বজাই অশ্লীল নৃত্যত মচগুল হয় ৷
কি মদ-মাংস নহ'লে পিক্-নিক্ নহয়
কি ডি.জেত আইটেম ছং নহ'লে পিক্-নিক্ নহয়
এয়াই নেকি আমাৰ ভৱিষ্যত কৰিবলৈ জাতি-সংস্কৃতিৰ পূৰ্ণ বিপৰ্যয় ?
সেয়েহে কাহানিও নকৰোঁ এনেবোৰ কু-কৃষ্টি
নেহেৰুৱাও ভৱিষ্যতত জাতিৰ হকে সততাৰে মাত মতাৰ অধিকাৰ
ভয় লাগে কৰে যদি আজিৰ সভ্যতাই মোকো দোষাৰোপৰ মানসিক প্ৰহাৰ ৷
…
পিক্-নিক্ ভাললাগে যেতিয়া বুকুত বোৱাই সুখৰ সমাহাৰ
হাঁহিয়াল সপোনৰ বীজ সিঁচি হেঁপাহে কৰে যেতিয়া যৌৱনৰ প্ৰসাৰ ৷


কবিতা :: তুমিহীন  ৰাতি --- সমুজ্জ্বল ডেকা

আকাশত তৰাফুল ফুলা দেখি তোমালৈ বৰকৈ মনত পৰিছে
জোনাকী লহৰত গা তিয়াঁই ভালপোৱা তোমাৰ যৌৱনে কিমানটি বসন্ত অতিক্ৰম কৰিলে
মই সঁচাকৈ পাহৰিছোঁ !
মনত পেলাবলৈ আৰু সশৰীৰে লগ কৰিবলৈ তুমি কেতিয়ালৈ আহিবা ?
ৰাতিৰ বতাহজাক লগত লৈ যেতিয়া উশাহত সেৱন কৰো ধূলিকনা
তুমি সৌ দূৰ-দূৰণিৰপৰা চাই ৰং পোৱা হ'বলা ৷
অকলে চোতালত বহি মৌন সময়ৰ কোলাত যেতিয়া শুনো কাণপাতি
তুমি যেন গীত জুৰিছা নিলগত হৈ জুৰিটি
তুমি যেন সুৰীয়া নিশাচৰ চিনাকি পক্ষী
মই হ'ব বিচাৰোঁ তোমাৰ সুৰক কবিতা কৰা এগৰাকী কবি ৷
…
তোমাৰ উমান শেৱালিজোপাৰ সুবাসে দিয়ে
সজল নিয়ৰৰ কণাই পাতত উমলিছে
মোৰ আঙুলিৰ পৰশত লাগি তোমাৰ হাঁহিয়াল মুখনি ভাহে
নষ্টালজিক হৈ পৰো আনে নজনাকৈ তুমি নজনাকৈ
আজিও মই সেইজনা অতীতৰ তোমাৰে নিৰৱধি প্ৰেমিক হৈ জীয়াই আছোঁ ৷
…
তুমি কাষত নাই সীমাহীন দুখ মোৰ  আহে
তুমি বেয়া পোৱা সেয়েহে নিবিচাৰিলেও মুখনিয়ে হাঁহে;
তুমি অবিহনে কটাওনো কেনেকৈ ৰাতি
এনেহেন লাগিছে স্তব্ধ হৈ ৰ'ল সময়ৰ গতি...৷


কবিতা :: উচুপনি --- সোণমণি গোহাঁই

নিজানত সাৰ পোৱা উচুপনিবোৰক
ফুচুলাই শান্ত কৰাৰ
আখৰাত মোহ গৈছোঁ ;
..
আঁৰি লৈছোঁ মনত
সাহৰ ভাগ পঁজাটো,
কোনোবাই বিচাৰি পোৱা
অবান্তৰ অভিমানবোৰো
খামোচি ধৰিছোঁ,
..
সমল নহ’লেওঁ জীৱন
আঁজুৰি আনিছোঁ ৷
…
কৃত্ৰিম হাঁহিৰ উম দি
উচুপনিবোৰ আকৌ শুৱাই ৰাখিছোঁ ৷


কবিতা :: আৱেগৰ চন্দোদয় --- তপন গগৈ

তুমি তুমি লগা
অনুভৱৰ পদূলিত
তুমি ৰোৱা শেৱালীৰ সুগন্ধী।
.
কুঁৱলীৰ সিপাৰে
জুমি চাওঁ তোমালৈ....
কিজানিবা দেখা পাওঁ তোমাৰ
উভতনি যাত্ৰা ।
.
জোনাক ভৰা আকাশত
তৰাৰহতে গণো ক্ষণ
তোমাৰ অনুভৱ বুকুত সাৱতি
শুই পৰো দুবৰী দেশত ॥
.
দুহাত মেলি আকাশলৈ চাওঁ....
আৰু
আৱেগতে কওঁ
"মুখ তোলা চন্দ্ৰবদনী
চাওঁ মই চন্দোদয়"
.
নিয়ৰৰ কপাহী ভাজত
উৰুৱাই দিওঁ জোনাকী জনী !
অচিন দিশত ভাহে
দৰদী বাঁহীৰ সুৰ ॥


কবিতা :: নীৰৱতাত তোমাৰ শব্দবোৰ --- পৰশমণি ডেকা 

নীৰৱতাবোৰ ক্ৰমাৎ গধুৰ হৈ আহিছে
তোমাৰ স্নিগ্ধ জোনাকৰ ছায়াই
বৰকৈ আমনি কৰিছে ।
তুমি নীৰৱতাবোৰ ভাঙি নেপেলাবা অন্ধছায়া হৈ
তোমাৰ কবিতাবোৰেহে মোৰ নীৰৱতাক ভাঙিব খুজিছে....
তোমাৰ আৰু মোৰ সেই আবেলিবোৰ,নৈৰ পাৰৰ সন্ধিয়াবোৰ
প্ৰতিটোৱেই মোৰ নীৰৱতাক পাহৰাইছে...
শীতৰ ৰাতিটোও শেষ হ’বলৈ ধৰিছে
খিৰিকীৰে মলয়া এছাটিয়ে স্বপ্নৰ পৰা বাস্তৱলৈ আনিবলৈ আপ্ৰান চেষ্টা চলাইছে..
কুকুৰাতোৱেও নীৰৱতাবোৰ ভাঙিবলৈ ধৰিছে
মাথোন তোমাৰ আমেলিয়াই বৰকৈ আমনি কৰিছে.......


কবিতা :: কবিতাৰ সীমনা বিচাৰি --- পৰশমণি ডেকা 

কবিতাক বিচাৰি ফুৰিছো কলমত
ভাৱবোৰক প্ৰকাশ কৰিব পৰা নাই
শব্দৰ অভাৱত........
অনুভৱবোৰক কিদৰে প্ৰকাশ কৰিম
প্ৰেয়সীৰ কলমেৰে
নে হিয়াত গ্ৰামফোন ৰাখি.....


কবিতা :: উদ্ভট ---শ্ৰী অবনী ডেকা

[১]
হেৰুৱাৰ আনন্দত হৃদয় নাচে
পোৱাৰ বেদনাত অন্তৰে কান্দে ?
সুখৰ অগনিত জ্বলা হৃদয় পৰে শাঁত
ঝংকাৰিত মন-প্ৰাণ শুনি শব্দহীন মাত।
                    [২]
হেপাঁহেৰে পান কৰি প্ৰিয় গৰল
বক্ৰতা ভৰাই হিয়াখনি কৰা সৰল
সমস্যাৰ সৌধ নিৰ্মান কৰি শান্তিৰ শয়ন
ক্ষোভৰ বহ্নিত ৰক্তিম শান্ত-সৌম্য আজি নয়ন।
                      [৩]
জনগণৰ শক্তিৰে ব্যক্তি বলীয়ান
সন্মানক সিংহাসনত বহাই অসন্মান
হত্যাৰে গাই আমি মানৱতাৰ জয়গান
স্বাধীনতা পোৱাৰ আনন্দত হওঁ ম্ৰিয়মান ।
                  [৪]
হৰণ কৰি পুৰণ কৰো ধনৰ লালসা
ৰুগ্ন শৰীৰেৰে অমৰত্ব প্ৰাপ্তিৰহে মনসা
বিদেশীৰ প্ৰভুত্বত থলুৱা গণৰ হৰ্ষোল্লাস
বুজিও একো নুবুজাৰ ভাৱেৰে সকলো উদাস।
                       [৫]
সঁচাকৈ বিচিত্ৰ উদ্ভট মোৰ মৰমৰ দেশ
শান্তিৰ বেদনাৰ অপেক্ষা কেতিয়ানো শেষ
আনন্দৰ চিৎকাৰ আৰম্ভ হ’ল স্বদেশৰ নিশেষ
আহিব শীঘ্ৰে ধ্বংসস্তূপ নিৰ্মাণৰ উদ্ভট জনাদেশ।
                        [৬]
ধ্বংসৰেও নহ’ব সমস্যাৰ নিশেষ
বিদেশীয়ে পাতিব বিশাল গণসমাবেশ
স্বদেশীৰ নালাগে বিদেশীয়েই লব স্বদেশীৰ বেশ
নৱ নিৰ্মিত হ’ব সুন্দৰকৈ বিদেশীৰেই মোৰ স্বদেশ।।
                   [৭]
দেশ বুলিলেই নহ’ব লাগিব আদেশ
অনাগত প্ৰজন্মই স্বদেশতেই পাব বিদেশ
আনন্দই নধৰে হিয়া দেখি স্বদেশৰ ৰূপ-ৰেহ
সুন্দৰ হ’ব বিদেশীৰ দ্বাৰা নিৰ্মিত মোৰ স্বদেশ।।


কবিতা :: এটি সপোন --- ৰাজিদুল ইছলাম

তোমাক অনুভৱ কৰিছিলো !
ৰাতিপুৱা বোকাত ফুলি থকা ;
পদুমৰ মাজত........
অনুভূতিয়ে,
জগাই তুলিছিল ;
এটি সপোন ৷
হৃদয়ৰ বহু গভীৰত !
শৰীৰৰ প্রতিটো অংগত,
শিয়ৰি উঠিছিল শিৰাই উপশিৰাই ;
তোমাৰ মাদকতা ৷
প্রতিটো ক্ষনে ক্ষনে
তোমাৰ স'তে ,
বাটে-ঘাটে সুমধুৰ মাতেৰে
মনটো আলোড়িত কৰা,
কেতিয়াবা  হাঁহি ধেমালিৰে
উৎফুল্লিত কৰা ৷
প্রতিটো মূহর্তই যেন..........
তুমি আৰু তুমি
এটি বাস্তৱ পৃথিবী ;
মোৰ চৌপাশত ৷


কবিতা :: বুধবাৰে বিদ্যালয়লৈ অহা ছোৱালীজনী --- ঋতুপৰ্ণ ৰয়

প্ৰতি বুধবাৰে অহাৰ দৰে,
ঠিক ন বজাতেই তাই আহিছে।
যেন প্ৰতি দেওবাৰে অহা ফোন-ইন-কল্পতৰু।
পিঠিত বোজা মেটমৰা।
কিতাপ, ফলি, পেঞ্চিল, কাঁহী, বাতি।
প্ৰতি বুধবাৰৰ লগত সমান্তৰাল গতি।
ঠিক ন বজাতেই আহে তাই।
উজনিমুৱা ইন্টাৰচিটি।
..
গনৱেশ তাই অইন বিলাকৰ দৰেই পিন্ধিছে।
চুলিত তেল ঠিকেই ঘঁহিছে।
ৰঙা ফিটা দুডালো তাই ঠিকেই বান্ধিছে।
হাঁহিটোও তাইৰ অইন বিলাকৰ দৰেই।
মাত্ৰ এটাই পাৰ্থক্য,
তাই কেৱল বুধবাৰে আহে বিদ্যালয়লৈ।
..
তাই আহাৰৰ পথাৰখন যেন কিতাপখন মেলি
মুখৰ ভিতৰতে কিবা পঢ়িছে।
তাই মুক্ত আকাশ যেন পৃষ্ঠাত
চৰাই উৰা পথ আঁকিছে।
খিৰিকীৰে সেউজীয়া চাই
হয়তো কল্পনা কৰিছে,
উৰন্ত জাহাজ হোৱাৰ।
..
হুমুনিয়াহ হৈ আহিল বাৰ বজাৰ ঘণ্টা।
হয়তো তাই কণী ভাল পায়।


কবিতা :: ভুলতো তুমি লিমিট ক্ৰছ নকৰিবা --- সমুজ্জ্বল ডেকা

সপোনবোৰ ডাঙৰ হৈ হৈ যি সময়ত পাহি মেলি হাঁহে
সেয়াইতো তোমাৰ ভৰ যৌৱন ৷
মই ভালকৈয়ে বুজো তোমাৰ বিশাল মনৰ সমসাময়িক সমস্ত পৰিভাষা
সেয়েহে কল্পনাৰ সাগৰত সাঁতুৰি-নাদুৰি
আৰু তোমাৰ কোলাত মূৰ গুজি হ'লেও লিখো অলেখ ভালপোৱাৰ গীত আৰু কবিতা ৷
.
যৌৱনপ্ৰাপ্ত মোৰ চকুযুৰি
যৌৱনপ্ৰাপ্ত মোৰ হাত আৰু ভৰি
যৌৱনপ্ৰাপ্ত মোৰ উশাহ আৰু নিশাহ
পূৰ্ণ যৌৱনপ্ৰাপ্ত মোৰ দেহ আৰু মন
ঠিক তোমাৰ দৰেই!
.
নিঃসংগ হ'ব নিবিচাৰো
মোক সংগ দিবলৈ মাথো তুমিয়েতো আছা
তোমাৰ মনে নৰ'লে এবাৰ হ'লেও আহি দেখা দিবা
বুকুখনি বন্ধকত থৈ হ'লেও দিবলৈ সাজু মই সঞ্জীৱনী উশাহ-নিশাহ
সেই বুলিয়েই তুমি অশ্লীলতা হানিৰ প্ৰয়াস নকৰিবা
ভুলতো তুমি ভালপোৱাৰ নামত লিমিট ক্ৰছ নকৰিবা ৷
.
আজিকালি যৌৱনে মোক বৰকৈ আমনি কৰা হ'ল জানা
ঠিক পানী কেঁচুৱাই ভোক লাগিলে মাকক আমনি কৰাৰ নিচিনা
সেইবাবেই  হ’বলা মনে চাই ভালপায় আজিও মাজ নিশাৰ অলেখ আকাশী তৰা
আৰু ভালপায় সেই নিৰবধি সোঁতবোৰ আমাৰ বুকুলৈ মৰম-ভালপোৱা অনা-নিয়া কৰা ৷
.
এজাক বতাহ যেতিয়া বলে মন পখী মোৰ চঞ্চলতাত নাচি-বাগি উৰে
এই বতাহজাকেই মিঠা সুগন্ধিক হাত বাউলি বাৰে বাৰে মাতে
এইটো সঁচা তোমাৰ দেহৰ সুগন্ধি যেতিয়াই মোৰ নাকত লাগে
মোৰ দেহত শিহৰিত কামনা অজানিতে জাগে ৷
.
তথাপিও মই যেনিবা সুস্থিৰ
চেতন মনত অচেতনাই বাস সাজিব নোখোজে;
তোমাৰ যদি মোৰ প্ৰেমিকা হৈ থাকিবলৈ মন আছে
ভুলতো তুমি লিমিট ক্ৰছ নকৰিবা
কিয়নো পৱিত্ৰ ভালপোৱাৰ মজবুত আধাৰশিলা সততা আৰু বিশ্বাসৰ উপাদানেৰে গঢ়িব দিয়া  ৷


কবিতা :: জালুকবাৰী --- জিতুল কলিতা

মাতাল নগৰৰ উৰ্ধত যেতিয়া হওঁ নিশাচৰ,
সময়ৰ ব্যাকুলতাত জীৱন হয় বৰ ব্যস্ত,
অৰ্ধনগ্ন সমাজৰ ঢৌত বিচ্যুতি ঘতে লক্ষ্যৰ।
পথৰ দাঁতিৰে যেতিয়া খোজকাঢ়ি ফুৰোঁ
দেখো মানুহৰ হেজাৰ নতুন অৱতাৰ।
.
.
.
সময় তেনেকৈ ৰৈ যায়..
হয়তো সেইবোৰ কবিতা লিখিব নোৱাৰি।
জালুকবাৰীৰ নিমাসিকতাত যেতিয়া সময় উৰি ফুৰে
অযুহাত হয় সময়, নিসংগ হয় কলম
ষ্ট্ৰীট লাইটৰ পোহৰত হেৰাই কেতিয়াবা
কাৰোবাৰ সপোন, কাৰোবাৰ যৌৱন
হয়তো সেইবোৰ কবিতা লিখা নহয় কাহানিও
এই বিষাদ জালুকবাৰীৰ কথা।
.
.
.
ঘনে ঘনে হোৱা সময়ৰ মিছিল পৰিবেশত
কোনোবাই বিচাৰে ২ টকা অথবা,
সৰু ল’ৰা এজনৰ শান্ত মৰম মাত
"দাদা ঠাণ্ডা পানী লওক ১০ টকা মাত্ৰ",
আৰু নিচাসক্ত পৰিবেশত কোনোবাই উৰুৱাই
হেজাৰৰ পিছত হেজাৰ টকা,
হয়তো বিলাসিতাত কোনোবাই হেৰাই পেলাই
মানৱতা নামৰ পৰিচয়পত্ৰ খন ।
.
.
.
সুৰাৰ ৰাগীত যেতিয়া চলি যায় ব্যস্ত চহৰ,
কাৰোবাৰ পেটত নপৰে এটোপা পানীৰ সংলাপ।
কবিতা লিখি লিখি যেতিয়া ভাগৰি পৰে ব্যৰ্থ প্ৰেমিক,
সিদিনা কলম পংগু হৈ পৰে,
কিয়নো সকলোবোৰ কবিতা লিখিব নোৱাৰি ।
.
.
.
ব্যস্ত জালুকবাৰীয়ে প্ৰেম শিকাই,
শিকাই যায় সপোনৰ নতুন হিচাপ,
উৰনীয়া সেতুৰ প্ৰতিজন ব্যক্তিয়ে বান্ধি যায়
৩৬ ডিগ্ৰী উঞ্চতাত চলাই যোৱা জীৱনৰ নতুন সংজ্ঞা।
.
.
.
চিগাৰেটৰ ধোঁৱাত কাৰোবাৰ বিষাদ উৰে
তেখেতে হয়তো হিচাপ নকৰে,
মৃত্যুলৈ আৰু কিমান দিন বাট?
মাথোঁ জালুকবাৰীৰ সৈতে গঢ়ি যায়
এক নতুন জীৱন লিংক।
.
.
.
জীৱনৰ সৈতে প্ৰেম কৰি যেতিয়া ৰচনা কৰে
গুৱাহাটী বিশ্ববিদ্যালয়ৰ নতুন প্ৰেমৰ কবিতা,
তেওঁ পাহৰি যায় জালুকবাৰীৰ সেই তাহানিৰ পুৰণি ছবি।
জীৱন আৰু হাবিয়াসৰ মাজত যিদিনা যুদ্ধ হয়,
তেৱো প্ৰেমত পৰে,
নিশা সমাধিক্ষেত্ৰৰ প্ৰৱল সৌন্দৰ্য্যৰ,
আৰু ৰচি যায় কত যৌৱনৰ প্ৰেমৰ সম্ভাৰ।
.
.
.
ফুতপাথৰ বাকৰিত যেতিয়া দেখোঁ
দৰিদ্ৰতাত যোজা শ শ মানুহ,
তেতিয়াই উপলব্ধি হয় বহুবাৰ
অবাবত নষ্ট কৰা ১০ টকাৰ মূল্য কিমান আছিল ।
.
.
.
এনেদৰেই চলি যায় বিষাদ জালুকবাৰী
কাৰোবাৰ হাঁহিত আকৌ জিলিকে সমাধিক্ষেত্ৰ
কিম্বা কাৰোবাৰ কান্দোনত ম্লান হয় পৰে
জালুকবাৰীৰ ষ্ট্ৰীট লাইটৰ পোহৰ।


কবিতা :: প্ৰত্যাশা --- অনুপ হাজৰিকা

প্ৰতীক্ষাৰ প্ৰতিটো সন্ধিয়াই
মোৰ বাবে কঢ়িয়াই আনে
আমোলমোল শেৱালিৰ সুবাস
মোৰ দুখৰ চকুত উন্মোচিত হয়
সেউজ সোনোৱালী দুখৰীয়া ছবি
স্পৰ্শ কৰিছাহি, সপোনৰ চুবুৰি
তোমাক ভাল পাম বুলি ক’লে
সপোনবোৰ উটি যায় ক’ৰবালে ৷
মুখৰ মোহনাত মেলি দি আহো কথাৰ নৈ
আৰু মই নিৰ্বাক বালিচৰত
তোমাৰ দুভৰিত পিন্ধাই থৈ আহো উৎসাহৰ পায়েল ৷
এজাক টোপনিৰ বৰষুণ সিঁচি থৈ আহো
আৰু নিদ্ৰাহীনতাৰ জুয়ে মোক পুৰি মাৰে
তুমি বিচৰাহলে গঢ়িব পাৰিলোহেঁতেন
জীৱন ইতিহাস
স্পৰ্শ কৰিব পাৰিলোহেঁতেন প্ৰাণময় কবিতাৰ ভাষা
অনূৰ্বৰ পথাৰত পুৰ্নতাৰ সাজ পিন্ধি
এতিয়াও পৰি আছে
মোৰ সেউজীয়া আশাৰ গজালি ৷


কবিতা :: স্মৃতিৰ কেইটিমান কবিতা --- সমুজ্জ্বল ডেকা

(এক)
ল'ৰালি কালত নদীৰ পাৰত
খৰালিৰ শুকান বালিচাপৰিত বহি
সমনীয়াৰ স'তে বালিঘৰ সাঁজো
কৰোঁ ৰং-ধেমালি আৰু কত যে কি!
.
তিনিটা খুটি পুতি নাৰিকল খোলাক কেৰাহী সাজো
বালি ভৰাই নতুবা অন্য কিবা আমি কি মজাৰে ৰান্ধো
নিজে ৰান্ধি তৃপ্তিৰে এসাজ খোৱাৰ আনন্দ
সেই তাহানিৰ অভিজ্ঞতাৰ পৰাই বুটলি ল'লো ৷
.
(দুই)
.
নাৰিকল পাতৰ চশমা বনাই নিদিলে পিতাই-ককাই
অভিমান নে খং নকৰি নোৱাৰো
দিয়াৰ পিছত বুঢ়া-বুঢ়ীৰ অভিনয় শিকো
আৰু পিতাই কিম্বা ককাই কেঁচা নাৰিকল পাতেৰে ঘড়ী বনাই দিয়ে হাতত পিন্ধাই
আনন্দৰ সীমা নাই
ডাঙৰ মানুহ যেনিবা সিদিনাই হৈছিলো
সেয়া যে অতীতৰ সপোনহে আছিলে
মনত পৰিলে জীৱনে হাঁহিবলৈ থল পায় ৷
আৰুতো আছেই কঠাল পাতেৰে চকৰী বনাই
ইমূৰপৰা সিমূৰলৈ বেগাই যোৱা
যেন দিছিলোঁ দৌৰ প্ৰতিযোগিতা ৷
আৰু বহু মনত পৰে
কদম গছৰ বাকলি কাটি
বিন্ধা কৰি সূতা লগাই দুহাতৰ আঙুলিৰে জোৰেৰে টানি-টানি ঘূৰোৱা...!
.
(তিনি)
.
মৰণাৰ পিছত ৰ'দত দিয়া ধানখেৰত
নানান ভংগীমাৰে বাগৰা-বাগৰী খেলা
আৰু সেই খেৰেৰে কোনে কিমান ভালকৈ আৰু দীঘলকৈ সাপ বনাব পাৰে
তাৰ ভীষণ প্ৰতিযোগিতাৰ মজা আজি ক'ত পাম কোৱা....!
গা ধুওতে পানী লাগি চেকচেকালে যেতিয়া কান্দো
মনত পৰে ঘনাই মাৰ হাতৰ থাপৰ খোৱা আৰু গালি খোৱা....!!
.
(চাৰি)
.
মন্দিৰ-নামঘৰত প্ৰসাদ ল'বলৈ দিয়া
কাগজখনি মেৰিয়াই শংকু আকৃতি কৰি প্ৰসাদ লোৱা
আৰু উৎপতীয়া স্বভাৱী হৈ কল-কুঁহিয়াৰৰ বাকলি আদিবোৰ আনলৈ দলিওৱা
এইবোৰ বেয়া তথাপিও কৰিছিলোঁ কিবা যে মনৰ ভাললগা ৷
.
ল'ৰালি কাহানিও উভতি নাহে
আহে মাথো স্মৃতিবোৰ
এইবোৰেই সাহস ও অনুপ্ৰেৰণা দিয়ে
সুখ-দুখৰ ভাৰসাম্যতা বজাই ৰাখি
এই জীৱনটোক উপভোগ কৰিবলে...৷


কবিতা :: ভালপোৱা --- সমুজ্জ্বল ডেকা

এমুঠি এমুঠিকৈ যাচিলোঁ আমি কত যে হাঁহি
হাঁহিত লাগি উৰি গ'ল আমাৰ সপোনৰ কপৌযুৰি ৷
সৌ চিনাকীজোপা বটবৃক্ষৰ হৃদয়তে সৃষ্টি
ছাঁৰ স'তে বতাহজাঁকে নিতৌ আঁকি যাই জীৱন্ত কলা-কৃষ্টি
ভাগৰুৱা হৈ উভতি ইয়াতেই জিৰাবাহি
কৰি যোৱা হেঁপাহ আৰু সাধনাৰে মাথো প্ৰেমৰ মূষলধাৰ বৃষ্টি ৷


কবিতা :: মনে মাথো তোমাকে বিচাৰে --- সমুজ্জ্বল ডেকা

গছৰ পাত লৰে বতাহৰ বা লাগিলে
মন মোৰ শীতল হয় তোমাৰ কথাকে ভাবিলে
মনে মোৰ নামানে তথাপিও তোমাক নেদেখিলে
সাৰ পোৱা সপোনবোৰো শুই পৰে অজানিতে
তোমাৰ উপস্থিতিৰ উমান হৃদয়ে বিচাৰি ফুৰে ৷
.
মাতিলে আহিবা
তুমিয়েই ক'বা ক'ত কেনেকৈ লগ কৰিবা?
মনত হাবিয়াসৰ ৰহন বুলাই সুখক হাত বাউলি মাতিবা
অভিমান কি লৈ কৰা কৰিবা কিন্তু অহংকাৰী নহ'বা
গজালি মেলা ভালপোৱাৰ সঠিক ৰূপত পূৰ্ণতা আনিবা
তোমাৰ আধাৰতে মোৰো জীৱন হওঁক মাথো সেউজীয়া ৷
.
মনে মাথো তোমাকে বিচাৰে
তোমাৰ অমায়িকতাখিনিত নিভাঁজ প্ৰেমৰ সংকেত আছে
তোমাক কি যে ভাল লাগে !


কবিতা :: ফাইল --- অবিনাশ কলিতা

চেহেৰাত তোৰ
তেজ-মঙহৰ গঢ় নাথাকিল বুলি
কোনোবা কাৰখানাৰ কক্ষত
তোৰ জন্ম হ'ল বুলি
মাথোঁ ব্যাৱহাৰিক চাহিদাৰ মাপকাঠীৰে যে
তোৰ জীৱন জুখিব নোৱাৰি ।
…
বস্তুবাদৰ একপক্ষীয় বিচাৰ আৰু অনুদাৰ দৃষ্টিৰে
তোৰ বিচিত্র-বৈবিধ্যময় জীৱন চৰ্চা কৰিবলৈ
জান, মই বৰ কষ্ট পাওঁ, অন্তৰে হাহাকাৰ কৰে।
…
জীৱনত তোক প্ৰথম দেখাৰ কথা।ঠিক স্কুলত নাম লগাবলৈ অহা
বেণী গুঁঠা এজনী ছোৱালী যেন
তোৰ সেই আলফুলীয়া বেশ !
তোৰ বুকুৰ অভ্যন্তৰত মনৰ চকুৱে মোৰ
হয়তো সন্তৰ্পণে বিচাৰি ফুৰিছিল
ভৱিষ্যৎ সপোন-সম্ভাৱনাৰ আলেখ-লেখ।
…
সেইদিন ধৰি
তোৰে মোৰ এক অবিচ্ছিন্নেয় সম্বন্ধ
আচলতে আত্মীয়তাৰ সম্বন্ধত
জাত-পাত অথবা জন্ম ইতিহাসৰ প্ৰশ্ন গৌণ
তোৰ ধাৰক-বাহক কিম্বা ৰক্ষকসকলেও
বুজা উচিত গুণ-মহত্ব-গৰিমাৰে যে
তোৰ পৰিচয় পূৰ্ণ।
…
মই জানো, নিৰপেক্ষ সংৰক্ষণেই তোৰ ধৰ্ম
অব্যক্ত গুণ-আদৰ্শৰ কথাও তোৰ সৰ্বদিশে অভিব্যাপ্ত। সেইদেখি নি:কিন-চহকী,
চোৰ-সাধু সকলোৱে বুজে তোৰ মৰ্ম ।
…
তোৰ অজৈৱিক জীৱন পৰিক্ৰমাক লৈ
কোনোবাই অনুচিত উপহাস কৰিব খুজিলেও
তোৰ হৈ মই ৰিঙিয়াই ক'ব পাৰোঁ --
মাতৃ হৃদয়ৰ দৰে অপৰিমেয় তোৰ উদাৰতা
সাগৰ-সংকাশ তোৰ বুকুৰ গভীৰতা আৰু
বটবৃক্ষৰ দৰেই যে তোৰ অকল্পনীয় সহিষ্ণুতা।
…
তোৰ গতি কেতিয়াবা
শামুকীয়া বা স্থৱিৰো হ'ব পাৰে
তোৰ স্থিতি নিৰ্বিকাৰ হ'ব পাৰে চিৰকাল
সেয়াওনে কিবা তোৰ গুৰু অপৰাধ ?
ক্ৰীতদাসীৰূপে তই যে জীৱন যাপন কৰ,
মাত্ৰ প্ৰভুৰ দাস্যপ্ৰেমতে হৱ গদ্ গদ !
গতি- পৰিণতিলৈ ভ্ৰূক্ষেপ নকৰি
তই যে হেলাৰঙে উদং কৰি দিয় তোৰ বুকু --
লোকৰ খেয়াল-খুচিতে
তয়েতো দুৰ্নীতি-কেলেংকাৰীৰ
ন্যায়িক তদন্তৰ হ'কে সাক্ষ্য দিয় ।
তোৰ গৰ্ভত সত্য-অসত্য উভয়কে ধাৰণ কৰি
অসহায় হৈ যে  কাৰোবাৰ নিশ্ছিদ্ৰ পৰীক্ষণ
অথবা অস্ত্ৰোপচাৰলৈ বাট চাই ৰৱ ।
চৰকাৰী অফিচ-কাছাৰীৰ চেৰাশালিত
তোৰ যি প্ৰসৱ বেদনা,
সেয়াও যে অনুভৱৰ অগোচৰ
তোৰ স্নেহ-আপডালতে লালিত-পালিত
জীৱন-জীৱিকাৰ ক'ত স্বপ্নই
কৰিছে জগত পোহৰ ।
…
আনে য'ত যেনেকৈ থয়, ত'তেই তোৰ থিতি  ।
তথাপি প্ৰমাদবশত :
নানাজনে তোলৈহে মাৰে দোষৰ ফৰমুটি ।
আৰু ভাল নালাগে ইটো-সিটো অজুহাত
অথবা গাফিলতি ।
…
চামনি পৰা ধূলি-মাকতিৰ বাবেও
বহুজনৰ মানত তই অস্পৃশ্য
সিহঁতৰ চুপতি
হামি -এঙামুৰিও তোৰ যে কি অসহ্য !
…
ফাইল, তোৰ অগা-পিচা কিম্বা হৰলুকিৰ বাবে
বিয়াগোম বিষয়াৰ অথন্তৰ ঘটিলে ,
হুলস্থূল হ'লে, তোক লৈ কাৰোবাৰ মূৰ কামোৰণি হ'লে তোৰনো কি আহে যায় ?
তথাপি মানুহৰ মুখে মুখে
তোৰ সেই একেই পুৰণি বদনাম
ট্ৰেন্সফাৰ ,প্ৰমোচন বা পেন্সনৰ বেলিকা
উৎকোচলোভী বিষয়াৰ হাতৰ স্পৰ্শত
তই হেনো অসতী গাভৰু হৈ লচপচ কৰ
আকৌ সত্যসন্ধানী জননেতাই তোলৈ
আঙুলি টোঁৱালেই বতাহত আহঁতৰ পাত  কঁপাদি কঁপিবলৈ ধৰ ।
নিজা সুখ -দুখ বাসনা বুলিবলৈ তোৰতো একোৱেই নাই ! ঠিক ঘনচিৰিকাৰ দৰে
পৰৰ সুখ-দুখ, মংগল-অমংগলৰ
ভু ৰাখিবলৈ যে তোৰ এই নিৰ্লিপ্ত,
ব্যতিক্ৰম জীৱন !
মানুহে কিয় যে ভাবি নাচায় এবাৰ
অজস্ৰ বেকাৰৰ সপোনৰ
পিচে পিচে
তই যে ঢাপলি মেল
মৰণাপন্ন  ৰোগীৰ জীৱন ঘূৰাই আনো বুলিয়েইতো কত যে মেডিকেল ৰিপ'ৰ্ট,
প্ৰেছক্ৰিপচন যতনাই থৱ !
এনেকি বহু অপ্ৰসিদ্ধ কবিৰ আধা লেখা কবিতা নতুবা কাৰোবাৰ ব্যৰ্থ প্ৰেমৰ
বেদনাসিক্ত চিঠিৰ টুকুৰাকো বুকুৰ উম দি
কতজনকে যে তই উদ্দীপনা যোগাৱ !


কবিতা :: জনতা, ক'ত আছা ? --- সোণমণি গোহাঁই

দুপৰ নিশা
কোনোবা আত্মাৰ চিৎকাৰ,
কুকুৰৰ ভুকভুকনিতেই
সুৰক্ষাৰ অনুমান ।
…
অন্ধকাৰত সৌন্দৰ্য্যৰ অপমান ।
…
আমি যে কাপুৰুষ
তাৰ প্ৰমাণ;
নিদ্ৰা- ভুৱা ব্যস্ততা আমাৰ ।


কবিতা :: মৰা পাগলাদিয়াৰ মালিতা --- অবিনাশ কলিতা

মৰা পাগলাদিয়া নৈয়ে
নিৰন্তৰ জীপ দি ৰখা
সন্ধেলী–বৰপিট গাঁৱৰ
সেই পথাৰ–বননিকে
বুকুত বান্ধি অতকালে
নিৰ্বিঘ্নে জী আছিল তেওঁ।
…
যুগে যুগে অলেখ জীৱনৰ
প্ৰাপ্তি–হানি, অশ্ৰু–হাঁহিৰ
প্ৰত্যহ দ্বন্দ্ব–কোলাহল
সমস্ত যাৰ উদৰতে লুকায়
সুখে দুখে যাৰ দুয়োটি পাৰ
জীৱন–সোণাৰু ফুলি শুৱায়
সেয়া মৰাপাগলাদিয়া আই।
…
জন্ম–জন্মান্তৰৰ সংগী
সিখনি মৰাপাগলাদিয়াই
মন গ’লেই ক’তজনকে নচুৱায়
নৈপৰীয়াক থিতাতে কন্দুৱায় !
…
বৰপিটৰ ‘ভাল মানুহ’ এজন
সিদিনা অলপতে ঢুকাল।
নাই ক’তো খবৰৰ খলকনি,
উৰা নাই  নৈৰ আঁচলখনি !
বৰ্ষাসিক্ত পূবালী বায়ুতে যেন
মিলি গ’ল চহা জীৱনৰ
এসোঁতা সুৰ, সুখকৰ ছন্দ–তাল ।
…
জাপ জাপ পুৰণি কাকতৰ
ভাঁজত হেৰাই যোৱা
অলেখ খবৰৰ লেখীয়াকৈ
অলক্ষিতে মাৰ যোৱা ইও যে
গতানুগতিক এটি তুচ্ছ খবৰ।
…
ভূ–ভাৰস্তৰ ভু নোপোৱা
নিমাখিত মাটিৰ মানুহজনে
জীৱনৰ পঢ়াশালিত মাথোঁ
তুলি লৈছিল ত্যাগৰ পাঠ
জোঁটাইছিল চেনেহৰ আখৰ।
…
দুটিপাৰৰ জীৱন চুই থকা
এখনি সাঁকোৱে সহি আহিছে
কৃষক–ৰোৱনী,গৰখীয়া
মাছুৱৈ ক’তজনৰ খোজৰ ভৰ
কান্ধৰ মেটমৰা ভাৰ
সিও মেহনতী জীৱনৰ সহচৰ।
…
থৰক–বৰক সাঁকোখনিয়ে
সিদিনা মৰণোন্মুখ  মানুহজনকে
ওভোতাই ক’লে—
‘‘এৰা,ভাগৰি পৰিছোঁ ভাই।
তোৰে সৈতে আজি মোকো
পাৰ যদি নেচোন এবাৰ কৰি পাৰ !’’
…
এইবেলি শাওণীয়া বানে
দিন দুপৰতে ধুই নিলে
‘নবীন’ নামৰ জনৈক অক্লান্ত
কৃষকৰ সেই চিতাভষ্মৰ অৱশেষ
আৰু গঞাৰ অযুত সপোন
সমুদায় কৰি গ’ল থান–বান।
…
আখৰৰ চুক নিচিনাকৈ
আনৰ সুখৰ বাবে
টোপা টোপে কপালৰ ঘাম
মাটিত সৰাই তুষ্ট হোৱা মানুহজনৰ
সেই হৃদয়খনি আছিল
যেনিবা সুৰাৰোপ নকৰা
গুণ গুণাই হেঁপাহ নপলোৱা
নৈ আকলুৱা এটি মাটিৰ গান।
 …..................
(বৰপিট গাঁও নিৱাসী নবীন বৰ্মনৰ
  শ্ৰদ্ধান্বিত সোঁৱৰণত উৎসৰ্গিত)


কবিতা :: নিৰিবিলি --- সুদক্ষিণা ভূঞা 

( ১)
আজি
নিৰিবিলি শব্দটোৱে
বাৰে বাৰে আমনি কৰিছে !
(২)
নিঃসংগতা
তুমিও নাই
সেই সন্ধিয়াও নাই
সেয়ে আজি জোনাকী ও জ্বলা নাই !
 (৩)
বাস্তৱ
এইয়া মেঘে ওন্দোলাই অনা শাওণ
তুমি ভুল কৰিছা বুলি ভাবাৰ কোনো থল নাই !
(৪)
সান্তনা
অকাৰণে ফুলা বনৰীয়া ফুলৰ দৰেই
কেতিয়াবা আশাৰ ফুল ফুলে অকাৰণে !
মেঘবোৰ বৰষুণ হৈ
পৃথিৱীলৈ নামিলেই
মৰহি যাবলৈ !!


কবিতা :: গছবোৰ নাকাটিবা --- সমুজ্জ্বল ডেকা

গছ আমাক লাগে
যিমান পাৰা ৰোপন কৰা
জধে-মধে অকাৰণত গছবোৰ নাকাটিবা
ভালপোৱাৰ প্ৰতিশ্ৰুতিত শ্যামলী হওঁক এই ধৰা ৷
…
গছ নাথাকিলে কি হ'ব এবাৰ ভাবি চোৱা
গছৰ অবিহনে স্তব্ধ হ'ব আমাৰ উশাহ-নিশাহ
আমি নাথাকিলে গছো নাথাকিব মৰুভূ হ'ব ধৰা
জীয়াই থকাৰ হেঁপাহ কাৰনো নাই কোৱা ?
…
জীৱ শ্ৰেষ্ঠ যদি তুমি হোৱা
নিজে জীয়াই থাকি আনকো জীয়াই থাকিবলৈ দিয়া
বৃক্ষৰোপন কৰা আনকো অনুপ্ৰেৰণা জগোৱা ৷
"গছ ডাঙৰ হ'লে ছাঁ
 লৰিলে বতাহ ৷"
— হাতযোৰ কৰিছোঁ গছবোৰ নাকাটিবা !
…
গছ বুঢ়া হয়
একেদৰে এসময়ত তুমিও হ'বা
এয়া প্ৰকৃতিৰ নিয়ম পৰিৱৰ্তন কেনেকৈ কৰিবা ?
বুঢ়া হ'লেও নাভাবিবা ই কামত নহা আৱৰ্জনা
ফুল-ফল নাপালেও
গৰমত জিৰাবলৈ শীতল ছাঁখিনিতো পাবা
হাতযোৰ কৰিছোঁ —
"গছবোৰ নাকাটিবা
এই সুন্দৰৰ পৃথিৱীখন ধ্বংস হ'বলৈ নিদিবা....!!"


কবিতা :: মোৰ অনুভৱৰ বংশিকা --- সমুজ্জ্বল ডেকা

তুমি বংশিকা
দিনে-দিনে ধুনীয়াজনী হৈ পৰিছা
চালেই চকুৰোৱা
"তুমি কিয় এনেকৈ মোলৈ চাই আছা ?"
- এইবুলি যেতিয়ালৈ নোকোৱা মোৰ মাথো তোমাকেই চাই থাকিবলৈকে মন যায় ৷
প্লিজ নক'বা !
জীৱনৰ সমস্ত ভালপোৱা তোমাৰ হৃদয়ত ঢালি দি
হৈ যাব বিচাৰো মাথো
তুমি বিচাৰি ফুৰা ধৰাৰ বুকুৰ চিৰন্তন শ্যামলিমা...!!
…
বেলি ডুবা আকাশখনি চাই ইমানেই ভালপোৱা যেতিয়া
একেলগে আবেলিৰ হেঙুলী ৰহন সানো আহা
পৰিভ্ৰমীচৰাইৰ জাঁকবোৰে তোমাকো চিনি পোৱা হ'ল
মোৰ স'তে সময়বোৰ যেতিয়াৰেপৰা
হাঁহি-আনন্দৰে ধৰি ৰাখিব পৰা হ'লা
উভতি যোৱাৰ পথত সিহঁতে সম্প্ৰতি
আমাক দেখিলেই জীৱনানন্দ গীত জুৰে
ভালপোৱাৰ মূল্যবোধ সিঁহতেও বুজে তোমাৰ-মোৰ দৰেই
…
দূৰে দূৰে নৰ'বা
কাষৰতে আহি বহিলে কিনো আহে তোমাৰ অসুবিধা
নিৰ্জনতাৰ মাজত অকণমান তোমাৰ গভীৰ সান্নিধ্যতা
সপোনফুলীয়া মোৰ নিৰস বাস্তৱক জীপাল কৰিব ধৰা
যেন স্বচ্ছ-সিক্ত টোপালৰ অলেখ-অযুত নিয়ৰৰ কণা....৷


কবিতা :: জীৱন নদীৰ হেঁপাহ ঘাট  --- সুদক্ষিণা ভূঞা

দুৰ্ব্বাসা মুনিৰ নিৰ্ব্বাসন
শকুন্তলাৰ অন্তৰ্দহনৰ শেহান্তৰ
হিঁয়া সাত পেলোৱা এজাক শীতল বৰষুণ
বুকুৰে নিগৰিত হিম শীতল যেন হিমস্খলন
পাহৰণি,দুখ,ক্ষোভ,অপবাদ ,অন্তৰবেদনাৰে
জৰ্জৰিত এটা কাল নিশাৰ অৱসান
...
হিল্লোলিত কালনিশাৰ বুকুত
পুঁৱতি নিশাৰ মিচিকিয়া হাঁহি
নাই ক'তো অলপো কপটতা নাই
নিষ্পাপ  সৰল  পৱিত্ৰতাৰে পূৰ্ণ
দশোদিশে বিয়পি পৰিছে  মাথোঁ
হেঙুলী ঊষাৰ সাতোৰঙী কিৰণ
…
যেন এই ভূমিষ্ঠ হোৱা কোনো নৱজাতকৰ উজ্বল বৰণ
…
জীৱন নদীৰ  কাব্যৰস নিগৰি নিগৰি বয়
যেন  গলিত হিমমণ্ডল
কামছায়াত ৰ'দৰ জিলমিল
আৰু শিহৰণ তোলা কোনোবা গভীৰ অৰণ্যৰ
মলয়াই বোৱাই অনা বন্য কুসুমৰ সুবাস
যেন পঞ্চৱটী বন
…
এইয়াটো  তোমাৰেই আগমনী
…
ধোঁৱা ধোঁৱা যেন  হিমাংক কণাৰ আঁচল মেৰিয়াই
হেঙুলী ঊষাৰ ফেহুঁজালি ফালি
চপালাহি তোমাৰ ডিঙৰা  মোৰ  জীৱন নদীৰ হেঁপাহ ঘাটত
লগত আনিছা ছন্দোময় কাব্যালংকাৰ ছন্দ
যেন  মন্দাক্ৰান্তা
…
নিৰ্জন এই জীৱন নদীৰ হেঁপাহ ঘাট
আন কোনো নাই মাথোঁ তুমি আছা
আৰু আছো মই
আৰু আছে প্ৰেম  ভাল পোৱা আৰু স্বপ্ন
…
তোমাৰ স্পৰ্শ যেন স্পৰ্শ নহয়
কোনোবা অটব্য অৰণ্যৰ বনাগ্নি
তোমাৰ নিশ্বাস যেন নিশ্বাস  নহয়
কোনো গহন বনৰ কুসুম সুবাস
তুমি তুমি নহয় যেন  কোনো গুহামানৱ
মেগানথ্ৰপাচ কিম্বা  অষ্ট্ৰেলোপিথেকাচ
তোমাৰ  আলিংগন যেন আলিংগন নহয়
কোনো আদিম প্ৰাণী
ডাইনোথেৰিয়াম কিম্বা মেগালোচৰাচ
দুবাহুৰে আকোঁৱালি প্ৰণয়ৰ চুমা যাঁচি
মোৰ এই হেঁপাহ ঘাটত
তৃপ্ত কৰিলা তোমাৰ অতৃপ্ত বাসনা
কোনোবা পূৰ্ব জনমৰ ...


কবিতা :: তোমাৰ অনুপস্থিতিত --- দিপাংকৰ ভাগৱতী 

তোমাৰ অনুপস্থিতিত আৱেলিৰ আকাশখনলৈ চাই ৰ'লে,
আৱেগ যেন হৈ পৰে সময়বোৰ,
তোমাৰ বাবে ৰচি ৰখা কবিতাবোৰেও আজি ,
সময়ৰ সোতঁত দিশহাৰা হৈ পৰে,
সন্ধিয়াৰ চেঁচা বতাহজাকে যেন,
আজি তোমাৰ অনুপস্থিতিক অনুভৱ কৰালেহি,
মই যেন প্ৰেমৰ আতুৰতাত তৃপ্ত হৈ থকা এক অজান প্ৰেমিক।
অলেখ স্বপ্ন ৰচি পাৰ কৰা উজাগৰি নিশাবোৰ,
আৰু তোমাৰ বাবে সাচি ৰখা মৰমবোৰ,
বৰ যন্ত্ৰণা অ',
এতিয়া যেন সময়বোৰো নিষ্ঠুৰতাৰ মাজত আৱদ্ধ,
আকাশৰ উৰণীয়া নেজাল তৰা,
আৰু তোমাৰ সৈতে দেখা হোৱা একেই লগা হৈছে,
তোমাৰ অনুপস্থিতিত
বৰ মনত পৰে অ'।
সময়বোৰেও দি যায় মাথো হূমুনিয়াহ,
তোমাৰ অপেক্ষাত নাজানো ক'তযে বসন্ত বাগৰিল,
বুকুৰ মাজত ফুলিব ধৰা ফুলপাহিঁও যেন মৰহিব লাগিছে,
কুঁৱলীৰ মাজত যেন হেৰাই যাব ধৰিছে তোমাৰ চিনাকি মুখ খন,
কেতিয়াবা এনে লাগে,
যেন ৰৈ আছো অপাৰ সমুদ্ৰত এখন গৰাকী বিহীন তুলুঙা নাঁওত,
কেতিয়াবা যানো বুজিব পাৰিছা সেই যন্ত্ৰণাৰ গভীৰতাবোৰক,
তোমাৰ অনুপস্থিতিবোৰে নিশা মোৰ অশ্ৰু হৈ নিগৰে,
তোমাৰ নামৰ জোনাকৰ চাকিগচিক, হৃদয়ৰ ধূসৰিত পদূলিত আঁকিব মন যায় ।
অনুপস্থিতিবোৰকো পাহৰি,
পুনৰ বাট চাই ৰ'ম তোমালৈ,
তুমি আহিবা এজাক শীলত বতাহ হৈ,
হৃদয় নামৰ উকা কাগজখিলাত,
তোমাৰ ছবিৰে পূৰাবলৈ।


কবিতা :: মা-দেউতা --- সমুজ্জ্বল ডেকা

জীৱন নামৰ নৈত ভালপোৱাবোৰ অহৰ্নিশে বয়
প্ৰতি নৈৰ মাথো দুটি পাৰ — 
এটি পাৰ যদি মাৰ অমায়িকতাৰ পৰিচয়
আনটি পাৰ দেউতাৰ সাহসিকতাৰ পৰিচয় ৷
আৰু  তেওঁলোকৰ সেই ভালপোৱাৰ পূৰ্ণতা
.....................নিঃসন্দেহে মই !


কবিতা :: অনুশীলন --- সমুজ্জ্বল ডেকা

তোমাৰ হিয়াখন মোৰ হিয়াত থ'লা বন্ধকত
নতুবা মোৰ হিয়াখন তোমাৰ তাত সীমাহীন আশাত
মুক্ত অনুশীলনেৰে সংপৃক্ত আজি জীৱনৰ বাট
কৰিম একেলগে আমি এখনি জীৱন নাট ৷
...
মোৰ দুহাতত তোমাৰ দুহাত থোৱা
চকু মুদি মুক্ত আকাশৰ তলত
অনুভৱ কৰাচোন বিশালতা
ৰামধেনুৰ ৰঙবোৰে সুধিব যেতিয়া কি ৰঙৰে সপোনবোৰ পূৰাবা
মই কিন্তু ক'ম —
য'ত আছে ভালপোৱাৰ গভীৰতা
য'ত আছে মৌনতাৰ অযুত আশা
য'ত আছে উশাহৰ লহৰৰ আধ্যাত্মিক বন্দনা
য'ত আছে দুটি উশাহ আৰু দুটি মন এটি হোৱাৰ চৰমসীমা
যিয়ে দেখুৱাব সুখ আৰু দুখ উভয়তে সমভাগিতা
সেই ৰঙেৰেই পূৰাম স্বপ্নাতুৰ অযুত কল্পনা ৷
...
তুমি অবিহনে মই নিঠৰুৱা
মই অবিহনে তুমিও
এইবোৰত দৰ-দাম ক'ত আছে কোৱা?
যি অনুশীলনত অন্তৰ্ধান জীৱনত হেৰুওৱাৰ অন্তিমটি ঠিকনা...!


কবিতা :: অগম্য --- প্ৰদীপ দাস

অনেকৰ মাজত
তেওঁৱেই একমাত্ৰ  আছিল নেকি ?
যাৰ বাউসীত হাত থৈ
কবিয়ে মেঘৰ আঁৰৰ তৰাফুল গণিছিল !
---
সপোন তেওঁ ভাল নাপাইছিল
তথাপি তেওঁক লৈ
কবিৰ সপোনৰ শেষ নহৈছিল...
---
মৌন ওঁঠৰ শেৱালি হাঁহি
কবিৰ শিতানত বিৰহৰ বাঁহী...
---
বনফৰিং হৈ তেওঁ উৰি গৈছিল
দুচকুত পিন্ধাই মেঘফুলৰ থোপা ...
সেয়েহে কবি আকাশ আকলোৱা !
---
সপোন এটা দেখাৰ লোভতে
আজিও কবিয়ে ৰাতিতোক আজুৰি ধৰে...
তেওঁ জানো নাজানিছিল
কবিৰ এই সাহ যে ব্যৰ্থ নাছিল ?


কবিতা :: বিষন্নতা --- প্ৰদীপ দাস

এতিয়াও শেষ হোৱা নাই বৰষুণজাক !
যেন অনন্তকাললৈ পৰি থাকিব
টোপ টোপ কৈ...
ৰাতি শেষ হৈছে
দিন পাৰ হৈছে
দিন গৈ গৈ ৰাতি শেষ হৈ
নতুন পোহৰে পোহাৰ পাতিছে
অথচ বৰষুণজাক শেষ হোৱা নাই !
বৰষুণপ্ৰিয় মানুহ এজাকে
প্ৰথমকেইদিন আকাশলৈ মুখ এৰি
চিঞৰিছিল ফুৰ্তিত ,
কৃষকে হাঁহিছিল
ইঞ্জিনীয়াৰবোৰ কঁপিছিল
শ্ৰমিকৰ চৰুলৈ জুই যোৱা নাছিল !
হাঁহি
কান্দোন
আঘাত...
এইবোৰ বৰষুণে নাজানিছিল
বৰষুণজাক টোপ টোপ কৈ পৰিয়ে আছিল....
কবিয়ে বিষন্নতাৰ কাপ তুলি
আকাশলৈ চাইছিল
নাই
বৰষুণজাক টোপ টোপ কৈ পৰিয়ে আছিল !


কবিতা :: এয়াই মোৰ চেনেহী আই --- সমুজ্জ্বল ডেকা

দূৰৈৰ বাঁহীৰ সুৰে ৰাতিৰ নিজানত
মনক বৰকৈ আমনি কৰে
তথাপিয়ো নালাগে এয়া !
টোপনি নিয়াবলৈ মোৰ আইৰ নিচুকনি গীত আছে
যাৰ সুৰীয়া মাতত
অনুভৱবোৰ সামৰি মোৰ প্ৰাণে ভোক-পিয়াহ পাহৰে ৷
কপালতে হাতখনি বুলাই
যিয়ে ভালপোৱাৰ আদিপাঠ শিকায়
এয়াই মোৰ চেনেহী আই!
সুখময় কোলাত শুৱাই ভাগৰ আঁতৰাই
আৰু সপোনবোৰৰ স'তে তুলি-টালি
যিয়ে দিনে-প্ৰতিদিনে ডাঙৰ হোৱাৰ অনুশীলন কৰোৱায়
এয়াই মোৰ চেনেহী আই !
দুখ মোৰ ক'ত আছে ?
সুখ মোৰ জীৱনৰ আকাশে-বতাহে
দোষ আৰু ভুল আঙুলিয়াই যিয়ে সাহসেৰে সততাৰ পথ দেখুৱায়
এয়াই মোৰ চেনেহী আই !
মই কেনে আছোঁ নুসুধাকৈ
মোৰ চকুহাললৈ চাই মনৰ বতৰা পায়
ফাঁকি দি লাভ নাই তৎক্ষণাত ধৰা পেলায়
এয়াই মোৰ চেনেহী আই !
নিসংগ নহওঁ মই কাহানিও
সংগ দি হাঁহিৰে উমলিব তেওঁ জীয়াই থকালৈ
তাৰ পিছত মই অতীত বুলি ভবা পোহনীয়া স্মৃতিবোৰ আছে
ভৱিষ্যতৰ হেঙুলী ৰং সানিবলৈ
জোন-তৰালিও আছে
চিৰদিন থাকি যাব মোৰ স'তে আইৰ ভালপোৱাৰ মিঠা অনুৰোধমৰ্মে
চোতালৰ শেৱালিজোপাইও বৰষুণত হেঁপাহ পলুৱাই তিতিব
আইৰ আলসুৱা প্ৰেমৰ অনাবিল প্ৰতিশ্ৰুতিৰ বাবেই...!!


কবিতা :: আপোন --- সোণমণি গোহাঁই

আঙুলিৰ ফাঁকেৰে সৰকে ঠুনুকা সময়
জন্ম দি কিছু নতুনত্বৰ,
তুমিওতো মোৰ সময়ৰে মহৎ উপহাৰ;
দুচকুত মৰম, দুবাহু ৰক্ষাৰ কৱচ ।
মোৰ জুনুকাৰ তীক্ষ্ণ শব্দ নিগৰে তোমাৰ বাবে,
মোৰ খৰখোজৰ লগে লগে,
হৃদয়ৰ হিমবাহেও অস্তিত্বৰ উমান দিয়ে ।


কবিতা :: মোৰ নাম কিতাপ --- জাহাঙ্গীৰ আলম

মোৰ নাম কিতাপ
আকাৰত বৰ সৰু যেন লাগিলেও
মই অসীম জ্ঞানেৰে পৰিপূৰ্ণ
মোক যিজন ব্যক্তিয়ে অধ্যয়ন কৰে
তেওঁ বিশ্বক জয় কৰিব পাৰে ৷
মোৰ জ্ঞান অবিহনে
বিশ্বৰ সমস্ত মানৱজাতিটো অন্ধ
আৰু বিকলাংগৰ দৰে
মোৰ প্ৰতিটো পৃষ্ঠাত আছে
নানা ধৰণৰ জ্ঞানৰ সাৰ ৷
মোক অধ্যয়ন কৰি
মোক সজীৱ কৰি ৰখা পাঠকক
মই কাহানিও খালী হাতে নপঠিয়াও
উপহাৰ হিচাপে জ্ঞানৰ টোপোলা এটি দিওঁ
যাৰ সহায় লৈ চিৰজীৱন স্বাধীন ভাবে
নিজৰ লগত আনকো উজ্জ্বলাই ৰাখিব পাৰে ৷
মোৰ অন্তৰখন নিকা আৰু পৱিত্ৰ
মোৰ দৃষ্টিত সকোলো মানুহ সমান
হিন্দু,মুছলিম,শিখ,ইচাই সকলোৱে
যেন একে পিতৃৰে সন্তান
সকলোকে মই সমপৰিমাণৰ
জ্ঞানৰ পোহৰ বিলাই দিওঁ ৷
মোৰ জ্ঞানৰ পোহৰৰে আলোকিত হৈ
কোনোবাই ডক্টৰ কোনোবাই ইঞ্জিনীয়াৰ হৈ
বিশ্বৰ মানৱজাতিৰ সেৱা কৰি আছে
এইয়া মোৰ বাবে এক অন্যতম সাফল্য
মোৰ জ্ঞানৰ পোহৰেৰে বিশ্বখনক মই এদিন
জোন আৰু তৰাৰ দৰে উজ্জ্বলাই ৰাখিম ৷


কবিতা :: তুমি কেতিয়া আহিবা --- ৰাজিদুল ইছলাম

হৃদয়ত এথোপা গোলাপেৰে,
সজাই ৰাখিছো !
"একাজ্বলি ভালপোৱা"
মাথো তোমাৰ অপেক্ষাই,
তুমি কেতিয়া আহিবা ??
গোলাপ পাহিওঁ শুকাই গ'ল
তুমি যে এতিয়াওঁ নাহিলা ?
কিহেৰে তুলনা কৰিম
নাই যে একো,
তোমাৰ লগত ৰিজোৱাৰ;
কিয়োনো......?
তুমি যে তুলনাবিহীন
সাগৰৰ দৰে গভীৰ
আকাশৰ দৰে বিশাল ৷
হাজাৰ দুখ নেওঁচিও
তুমি যে হৃদয়ৰ বান্ধোনত
জীয়াই ৰাখিছা ?
একাজ্বলি ভালপোৱা ৷


কবিতা :: ফুল - তোমাৰ মৰম --- সোণমণি গোহাঁই

সিদিনা যে তুমি দিছিলা
তেনে এপাহি গোলাপ তেজৰঙা,
আজিও সাঁচি থৈছোঁ জানা !
তাৰেই গোন্ধেৰে আমোলমোল
মোৰ হৃদয়ৰ সৰু খোটালি,
য'ত তোমাৰ বসতি ।
অভিমানবোৰো যে আৰু...
বাৰে বাৰে আহে;
অৱশ্যে নাহিবনো কিয়,
ফাগুন যদি প্ৰেম, পছোৱা তাৰ স্নেহ ।
ফাগুনে হৃদয় বান্ধে,
পছোৱাই কাষ চপাই আনে ।
বহাগে ৰহন সানে, শাওনে জীপাল কৰে,
আৰু আহিনে...
আহিনে কান্দোন জোৰে,
যি কান্দোনে চকুহাল মেলে
কণমানি এপাহি ফুল হৈ ।


কবিতা :: তোমাক ভালপোৱাৰ সুবাস --- ৰাজিদুল ইছলাম

উশাহত মাথো তোমাৰ সুগোন্ধ,
দৃষ্টিত তোমাৰেই নানা ছবি !
মাটি পানী বতাহত,
কেৱল তোমাৰেই খোজৰ চাপ৷
গভীৰ নিশা কন্ঠস্বৰে.....
শুনিবলৈ পাওঁ৷
কেৱল তোমাৰেই মাত ৷
ৰাতিপুৱা নিয়ৰবোৰ
টোপ টোপ সৰে
তোমাৰেই চকুলো !
সকলোতেই কেৱল
তোমাক ভালপোৱাৰ সুবাস ৷


কবিতা :: নতুন দিগন্ত --- ধীৰাজ কলিতা

নতুন দিগন্তৰ হেঙুলীয়া সুৰুজে
মেঘৰ জুলুঙা ভেটি যেতিয়া
আশাৰ কিৰণেৰে এটা
নতুন দিনৰ বতৰা আনে
নিদ্ৰা ভগ্ন হোৱাৰ পৰাই
তেনেদৰে আমাৰ মৰমবোৰো
পুনৰ প্ৰাণপাই উঠে 
এটি দুটি কৈ আৰম্ভ হ’ব ধৰে
মৰমৰ বাৰ্তালাপবোৰ
নিৰস দিনবোৰ ৰসাল হৈ পৰে
মেচেজ ফোন ক’ল বোৰত
নতুন প্ৰেমৰ উন্মাদনাই
দৈন্যন্দিন বিৰক্তিকৰ জীৱনটোক
বাৰুকৈয়ে সলনি কৰি তুলিলে এটা
নতুন তথা পৃথক জীৱনলৈ 
যদিও আমি প্ৰেমৰ দুলেৰে
আমাৰ নষ্টলজিক স্মৃতি বোৰ বান্ধি
এটা স্থাই ঠিকনা দিব খুজিছোঁ
তথাপিও মাজে মাজে ভয় হয়
যদি সম্পৰ্কৰ আউতাত আহি
ভুল বুজাবুজিৰ কৰাল গ্ৰাহত
আমাৰ প্ৰেম মৰম ভালপোৱা
সকলো মূল্যহীন হৈ পৰে তেতিয়া ?
যদি এতিয়া গুজা সপোনৰ বীজটো
প্ৰাণ পাই বঢ়িবলৈ লৱটেই
অবিশ্বাসৰ বলিয়া বাণে উটুৱাই লৈ যায়
তেতিয়া ?
ভালপোৱাটো যে প্ৰত্যাহ্বান থাকে
সেইয়া বাস্তৱৰ সন্মুখীন হ’লে হে
অনুভৱ কৰিব পাৰে
এফালে থাকে ভালপোৱা আৰু
আনফালে থাকে ভয় শংকা
জেতুকা বুলোঁৱা নখৰ
কুমলীয়া হাত খনত হাত থৈ
স্বস্তিৰে এখোজ দুখুজ আগুৱাই যোৱাৰ মাদকতাবোৰে
তোমাৰ দুচকুত মোৰ দুচকুৱে বিচাৰি পোৱা
মৰমৰ অস্পষ্ট ভাষাৰ ছবিবোৰে
মৌসনা দুটি ওঠৰ মিঠা হাঁহিটোৱে
খং অভিমানৰ অন্তৰালত লুকাই থকা
বহু প্ৰত্যাশিত এবুকু সঁচা ভালপোৱাৰে
আধালিখা আমাৰ প্ৰেমৰ দস্তাবেজ
সম্পূৰ্ণ কৰিম


কবিতা :: আমি ইমান নিষ্ঠুৰ কেনেকৈ হওঁ --- জাহাঙ্গীৰ আলম

সেইদিনা আছিল ভেলেণ্টাইনডে
ইফালে সমগ্ৰ দেশৰ নবীন তৰুণতৰুণীৰ
ব্যাকুল মনৰ ভাৱবোৰ ব্যক্ত কৰাৰ ক্ষণ
এজনে আনজনৰ নয়নৰ সতে নয়ন মিলাই
ভৱিষ্যতৰ বাবে প্ৰতিশ্ৰুতি দিয়াৰ মন ৷
কিন্তু এইবাৰৰ ভেলেণ্টাইনডে যেন
আপোন ভাতৃ হেৰুৱাৰ দুখ আৰু শোকত
কান্দি কান্দিহে পাৰ কৰিব লাগাত পৰিল ৷
এই দিনটোতে কাশ্মীৰৰ পলৱামাত
এক বৃহৎ বোমা বিস্ফোৰণ হয়
আৰু দুইকুৰিমান জোৱান শ্বহীদ হয়
শ্বহীদৰ ছিন্ন বিছিন্ন দেহৰ টুকুৰাবোৰ
মেৰিয়াই বান্ধি অনা হৈছিল ৷
সেইদিনা সমগ্ৰ দেশবাসীয়ে চিৎকাৰ কৰি
চকুলৰ নৈ বোৱাইছিল
শ্বহীদৰ কেঁচা তেজৰ দাগবোৰ
কিজানি এতিয়াও কাশ্মীৰৰ পলৱামাৰ
শুভ্ৰ হিমৰ চেঁচা বুকুত সাক্ষী হৈ পৰি আছে ৷
এই মৰ্মান্তিক শোকৰ দিনটো আজি
আমি ইমান সোনকালেই পাহৰিলোঁ নে ?
আমি কিয় ইমান নিষ্ঠুৰ হওঁ
আপোনজন হেৰুৱাৰ যে কি বেদনা
কোনোবাই এবাৰ ভাবি চাইছেনে ?
শ্বহীদৰ পৰিয়ালৰ ইতিম শিশুসকলৰ
ভৰণপোষণৰ দায়িত্ব আজি কোনে ল’ব ?
কেনেকৈ সিহঁতৰ ভৱিষ্যত নিৰ্মাণ হ’ব
পিতৃহীন হৈ কিদৰে জীয়াই থাকিব
এয়া আমি কোনেও ভৱা নাই ৷


কবিতা :: কেনভাচ --- সোনমনি ৰাজ বৰুৱা

সপোনবোৰ থান-বান হৈ ভাঙিব ধৰিছে
সেউজীয়া পাহাৰখনৰ পৰা
জিৰ জিৰকৈ বৈ অহা পানী বোৰ
এতিয়া যেন স্তব্ধ হৈ পৰিছে ??
দূৰণিৰ শুকুলা আকাশখন
ক’লা ডাৱৰে আৱৰি ধৰিছে
অসহায় তাই আজি
দানৱ জাতি মানুহ বোৰে
তাইৰ কোমল দেহা তোৰ
সোৱাদ ল’ব ধৰিছে
তাই বাৰে বাৰে চিঞৰি উঠিছিল
মোৰ জীৱনটো এখন
কেনভাছৰে অঁকা ছবি নহয়
যাক মই মচি আঁকিম
এইটো মোৰ জীৱন
মই নোৱাৰিম আকৌ আঁকিব
এখন ৰঙীন ছবি ৷


কবিতা :: এজাক বতাহ বলিছে --- ৰাজিদুল ইছলাম

এজাক বতাহ বলিছে !
"প্রেমৰ বতাহ"
মোৰ হিয়াত উপচি পৰিছে ৷
হৃদয়ত থৰ থৰ কপনি হৈছে ৷
বলিয়া মনটোৱে,
ক্রমশ মাতাল হৈ পৰিছে
অন্তৰৰ টিঘিল ঘিলত
হুমিয়াই এটা সপোন,
অতি সন্তপর্নে,অতি নিৰৱে ৷
যিয়ে মোক লৈ যায়.....
গহীন বনলৈ অথবা
মাজ সাগৰৰ কোবাল সোঁতত !
যিয়ে মোৰ বাবে
প্রেমৰ সফুঁৰা জগায় !!
আৰু.....
সিয়েই নিশা মোক
প্রেমৰ গীত শুনাই ৷
আৰু কানে কানে কয়
তাই অবিহনে,
উদং হৈ ৰৱ বুকু !!


কবিতা :: সপোন --- সোনমনি ৰাজ বৰুৱা

নাজানো কিয় আজি
বাৰে বাৰে বুকুখন কঁপিব ধৰিছে
নাজানো … ?
দুচকুৰে বৈ গৈছে অশ্ৰু
চাৰিওফালে যেন অন্ধকাৰ
পোহৰ বিচাৰি হাবাথুৰি খাইছোঁ
দুচকুত অলেখ সপোন
উজুটি খাই থমকি ৰৈ গৈছোঁ
যেন ভাগি যোৱা সপোন বোৰ
জোৰা লগাব বিচাৰিছোঁ
অনুভৱৰ দলিছাত
মাঁথো তোমাৰ ছবি আঁকিম
তুমিয়েই তো মোৰ
বিষাদ ৰাতিৰ লগৰী
অপেক্ষা মাঁথো এতিয়া
আবেলি বৰষুণজাকৰ বাবে ৷


কবিতা :: স্মৃতিয়ে ৰিঙিয়াই --- ৰাজিদুল ইছলাম

স্মৃতিয়ে ৰিঙিয়াই...
সৌ সিদিনাৰ কথা !
তুমি আৰু মই !!
উইংগাৰত একেলগে
যাত্রা কৰাৰ সময়ত ৷
সেই মূহর্তত....
আনন্দ মূখৰ এটি বাস্তৱতা,
হৃদয়ত খুন্দিয়াই....
খিৰকীৰ মাজেৰে
সোমাই অহা বতাহ জাকে.....
তোমাৰ চুলি কোচা,
হালি-জালি কপাল খন
ঢাকি দিয়া,
আনন্দত মতলীয়া এটি মূহর্ত !
স্মৃতিয়ে ৰিঙিয়াই......


কবিতা :: শব্দহীন কবিতা  --- দিলীপ কুমাৰ শৰ্মা

এখন উকা কাগজ
আৰু কিছু বহুৰঙী আক্-বাক্
নীলাৰ বুকুত শুকুলা মেঘৰ ধীৰ গতি
উদিত সূৰ্য্যৰ সেন্দুৰীয়া ফোঁট
মৌপিয়া চৰাইৰ ধেনুভিৰীয়া ঠোঁট
দিন-ৰাতি, ৰ'দ-বৰষুণ, স্বৰ্গ-মৰ্ত্য ...
সেউজীয়া পাহাৰৰ খলা-বমা
কংক্ৰিটৰ মায়াপুৰী...।
বহুৰঙী আক্-বাকেৰে
এখন জীৱন্ত ছবি ।
হৃদয়ৰ ছন্দময় অনুভূতি...
ছবিয়ে কথা কয়, গান গায়
মিচিকিয়াই হাঁহে, হিয়া উজাৰি কান্দে !
চুকে কোণে উৰি ফুৰে
সুখৰ সংজ্ঞা বিচাৰি
সাক্ষী হয় অলেখ বেদনাসিক্ত অন্তৰৰ ।
সময়ৰ সাঁচিপাতত
চিত্ৰকৰৰ মনৰ দাপোন...।
লোক-কৃষ্টিৰ এক স্বচ্ছ প্ৰতিচ্ছবি
চঞ্চলা নিজৰাৰ ধাৰ
অব্যক্ত প্ৰণয়ৰ সংযমহীন অভিব্যক্তি
শোষণৰ বিৰুদ্ধে মৌন শোভাযাত্ৰা
যুদ্ধজয়ৰ বৰ্ণিল ইতিহাস ।
আৰু বুকুত কঢ়িয়াই ফুৰা
এটি শব্দহীন কবিতা...।।


কবিতা :: মই দেখোন অকলশৰীয়া --- ৰাজিদুল ইছলাম

কাৰ বাবে, কিহৰ বাবে
মই এতিয়ালৈকে
ইয়াতেই ৰৈ আছো ৷
কি কৰিম ইয়াতে ?
সকলো দেখোন
গুছি গৈছে......
ইয়াৰ পৰা !
মই আচলতে কি ??
এতিয়াওঁ যে,
ৰৈ আছো.....
কাৰ অপেক্ষাত
কিহৰ আশাত,
মই দেখোন অকলশৰীয়া ৷


কবিতা :: হোলী --- জাহাঙ্গীৰ আলম

মলয়া বতাহ জাকে
গোপনে বিৰবিৰাকৈ আহি
কিবা এটি ক’লে মোৰ কাণেকাণে৷
ৰংবিৰঙৰ ৰঙেৰে লগৰীয়াহঁতৰ লগত
এক ৰোমাণ্টিক খেল খেলিলোঁ
যাৰ নাম হ'ল হোলী ৷
ৰংবিৰঙৰ ৰং সানি
নিজেই নিজকে যেন
চিনিব নোৱাৰা হৈ পৰিলোঁ ৷
ৰংবিৰঙৰ ৰঙৰ মুখা পিন্ধি
ফাকু খেলাৰ ছলনাৰে 
মোৰ প্ৰেয়সীৰ ঘৰলৈ গৈ
অকণমান ৰং দিয়াৰ ছলনাৰে 
কাণেকাণে কৈ পেলালোঁ
হৃদয়ৰ আঁৰেআঁৰে থকা
সমস্ত গোপন কথাবোৰ ৷
তেনেতে মোৰ প্ৰেয়সীয়ে ক’লে
তুমি মোৰ মৰমৰ জাননে ?
হয়,মইয়ে হয় প্ৰিয়া
তেনেতে আনন্দত আত্মাহাৰা হৈ
কেঁচা ৰঙৰ ৰঙেৰে
ৰংবিৰঙৰ ৰং মোক দিলে সানি ৷


কবিতা :: মনত হেপাহঁ লৈ --- ৰাজিদুল ইছলাম

মনত হেপাহঁ লৈ
অপেক্ষাই আছো তোমাৰ কাৰণে
তুমি কেতিয়া আহিবা ??
মনৰ মাজত উমাল হৈ থকা
কথাবোৰ....
কেতিয়া শুনিবা ?
মই যে তোমাৰ কাৰণে
ভোকাতুৰ প্রেমিক !
তুমি যে মায়াবিনী
"জোনাকী তৰা"
আহিবা বুলি
আছো বাট চাই.......
.


কবিতা :: সৃষ্টিৰ মহত্ত্ব --- জাহাঙ্গীৰ আলম

এক উন্নতমানৰ সৃষ্টিৰ আঁৰত
লুকাই থাকে এজন মহৎ লোক
যিয়ে ওৰে জীৱন এক সৃষ্টিৰ সন্ধানত
নিজৰ জীৱনক সমৰ্পিত কৰে
এক নতুন সৃষ্টিৰ নামত ৷
নতুন নতুন সৃষ্টিৰে
পৃথিৱীখনক আলোকিত কৰে
এইখন বসুন্ধৰাৰ বুকুত
নিজৰ সৃষ্টিশীল সৃষ্টিৰে
নিজৰ পৰিচয় দাঙি ধৰে ৷
নতুন সৃষ্টি অবিহনে
এইখন বসুন্ধৰাৰ বুকুখন
এদিন উকা হৈ সেমেকি যাব
আমিও কিজানি এদিন
চিঙি পেলাম ভাতৃত্ববোধৰ এনাজৰী ৷
নতুন নতুন সৃষ্টিৰে
বসুন্ধৰাৰ উকা বুকুখন
ৰংচঙীয়া আৰু সেউজীয়া হৈ পৰে
এক উন্নতমানৰ সৃষ্টিয়ে
সকলোকে  এক মৰমৰ এনাজৰীৰে বান্ধে ৷


কবিতা :: নালাগে  --- জাহাঙ্গীৰ আলম

নালাগে তোমাৰ মৰম
নালাগে তোমাৰ প্ৰেৰণা
তুমি বিহীন এই জীৱন
অকলশৰেই মই পাৰ কৰিম ৷
নালাগে তোমাৰ মিচিকিয়া হাঁহি
নালাগে তোমাৰ উষ্ম বুকুৰ পৰশ
নালাগে তোমাৰ সঁহাৰি
জীৱনৰ যাত্ৰাটো মই অকলেই পাৰ কৰিম ৷
নালাগে তোমাৰ মিছা প্ৰতিশ্ৰুতি
নালাগে তোমাৰ উকা বুকুৰ আলিংগন
নিজেই  নিজকে সাৱটি ধৰি
নীৰৱে জীৱনটো পাৰ কৰিম ৷
তোমাৰ ছলনাত বিতৃষ্ণা হৈ
অকলশৰেই জীয়াই থকাৰ
এক কঠোৰ সিদ্ধান্ত ললোঁ
কাৰণ তুমিযে ছলনাময়ী ৷


কবিতা :: পিতা --- জাহাঙ্গীৰ আলম

সন্তানৰ সুখ শান্তিৰ বাবে
ভৱিষ্যতৰ মংগলৰ বাবে
নিজৰ আৰামৰ বিসৰ্জন দি
দিনে নিশাই কঠোৰ পৰিশ্ৰম কৰি
সন্তানৰ এটি মাত্ৰ সপোন পূৰণৰ বাবে
এক দীঘলীয়া যাত্ৰালৈ ওলাই পৰে ৷
পিতা হ'ল এটা পৰিয়ালৰ ছায়া
যি ছায়াৰ আঁৰত লুকাই থাকে
মৰম আৰু স্নেহৰ খাজনা
যি খাজনাৰ মৰম আৰু স্নেহ
সন্তানৰ  বাবে কাহানিও শেষ নহয় ৷
ওৰে জীৱন মৰম আৰু ভালপোৱাৰে
পৰিয়ালটোক আলফুলে আৱৰি ৰাখে
ভোক পিয়াহৰ যন্ত্ৰণা নিজে সহি
নিজৰ যন্ত্ৰণাক যেন কোনেও বুজিব নোৱাৰে
অনবৰতে হাঁহিমুখে হাঁহি হাঁহি
সন্তানৰ সুখৰ বাবে জীয়াই থাকে ৷
পিতা সন্তানৰ পথ পৰিদৰ্শক
পিতা অবিহনে সন্তানৰ জীৱন
এক বঠাহীন নাৱৰ দৰে
যাৰ পিতা এই পৃথিৱীত নাই
তেওঁৰ দৰে দুৰ্ভগীয়া আৰু
এইখন পৃথিৱীত কোনেও নাই ৷


কবিতা :: হৃদয়ত ফুলি থকা এপাহি ফুল --- ৰাজিদুল ইছলাম

জন্মৰ পৰাই চিনাকি তুমি
মোৰ হৃদয়ত ফুলি থকা 
এপাহি ফুল ৷
তোমাৰ সুগোন্ধত
বিয়পি পৰিছিল গাত
প্রেমৰ কেঁচা কেঁচা সুভাস
কিন্তু,নিৰুপায় মই
তোমাকতো চুব পৰা নাই
চাৰিও ফালে কাঁইটে
আগুৰি আছে তোমাক ৷
তাৰ মাজতে
তোমাৰ মধুৰ সৌৰভে
মৌ-মাখি মাতাল হৈ ফুৰিছে
চাৰিওপিনে ৷
হয়তো তুমি মোৰ বাবে নকৰিবা
বেছিদিন অপেক্ষা ৷
আন কাৰোবাৰ স’তে
প্রেমত পৰিবা ৷
সেই দিনাই হ'ব তোমাৰ বাবে
পোহৰৰ বাট
মোৰ বাবে আহিব
আন্ধাৰৰ ঠিকনা ৷


কবিতা :: শ্ৰদ্ধেয় দেউতা --- দিলীপ কুমাৰ শৰ্মা

আজি তোমালৈ বৰকৈ মনত পৰিছে
কৰ্তব্য আৰু দায়িত্বৰ আবেষ্টনিৰ মাজত
তোমাৰ সেই সদাব্যস্ত মুখখন
প্ৰতিশ্ৰুতিৰে ভৰা সুউজ্জ্বল চকুহাল
সোণালী সপোণ কঢ়িয়াই ফুৰা বিশাল অন্তৰখন
আজি বাৰে বাৰে মনলৈ আহিছে ।
শৈশৱত তুমিয়েই আছিলা মোৰ পৰম সুহৃদ
শাওনীয়া পথাৰৰ বোকাপানীৰ মাজত
মুৰত তাল পাতৰ জাপি আৰু হাতত কোৰ লৈ
কিমান যে পুৰণি আলি চিকুণাই নকৈ সঁজাইছিলা ।
আজি বাৰে বাৰে মনত পৰিছে
ধাননি পথাৰখন সঁজাল হৈ উঠিলে
তোমাৰ চকুত ভাঁহি উঠা সুখৰ অনুভূতি !
আৰু বানে ধুই নিয়া পথাৰখন দেখি
তোমাৰ শিল হৈ যোৱা বুকুখন !!
স্কুললৈ যোৱাৰ বাটত নিতৌ থমকি চাওঁ
তোমাৰ হেঁপাহৰ কৰ্মস্থল সেই চিকিৎসালয়খন...
আৰু আথেবেথে পদূলিলৈ ওলাই আহি
কামিজৰ জেপৰ পৰা উলিয়াই
মোৰ হাতত গুজি দিয়া সিকিটো..
স্মৃতিয়ে আজি বাৰে বাৰে আমনি কৰিছে ।
শৈশৱৰ শাৰদীয় অনুভৱ
পূজাৰ বাবে মোলৈ অনা নতুন কাপোৰ সাজ
পাখি লগা মন....!!
কিন্তু তোমাৰ জানো
চখ বুলিবলৈ একোৱেই নাছিল ?
মুখ খুলি নকলেও বুজিছিলোঁ
তোমাৰ মনৰ মাজত কঢ়িয়াই ফুৰা
জমা খৰচৰ এটি নিমিলা অঙ্ক ।।
তোমাৰ উদাৰতা আৰু ত্যাগৰ আশীষেৰে
আমাৰ জীৱন ধন্য কৰি
সংগোপনে গুচি গ'লা...
তুমি য'তেই আছা
কুশলে থাকা ।।


কবিতা :: স্মৃতিৰ ৰোমন্থন --- সোণমণি গোহাঁই

স্তব্ধ সময়,স্তব্ধ ঠাই ,
বেদনাবোৰ কিন্তু বৈ গৈ আছে,
নৈৰ পানীৰ দৰে
কেতিয়াবা,
বতাহৰ দৰে । 
মৰমবোৰ আঘাত  হৈ ভিতৰি ভিতৰি
কোঙা কৰি পেলাইছে
জীয়াই থাকিব বিচৰা মনটোক ;
আৰু হৃদয়খন !
সমাধিস্থ সিদিনাৰ চকুৰ বানত ।


কবিতা :: জীৱন --- সোনমনি ৰাজ বৰুৱা

এইয়াই নেকি জীৱন …?
পোৱাবোৰ হেৰুৱাই
নোপোৱাবোৰ পাবলৈ
জীৱনৰ সৈতে যুঁজি থকা
দুখৰ হিমনাত ৰৈ
হুমুনিয়াহ কঢ়া
দুখৰ ভাৰ লৈ
ৰৈ আছোঁ মই
জীৱনৰ সন্ধিয়া বেলাত
দুখৰ বন্যাত উঠি যাবলৈ
এটি পথৰ অপেক্ষাত … !!


কবিতা :: নিসংগতা --- সোনমনি ৰাজ বৰুৱা

লিসংগতাই এতিয়া মোৰ সন্মুখত
এখনি নৈ হৈ ধৰা দিয়ে
নদীৰ সোঁতহৈ এফালৰ পৰা
খহাই নিয়ে মোৰ হৃদয়ৰ কোঠালিৰ সপোনবোৰ
দৰিদ্ৰতাই এতিয়া মোৰ সন্মুখত
আঁউসীৰ এন্ধাৰৰ দৰে ধৰা দিয়ে
বিয়পি পৰে চৌদিশে
বিচাৰি নাপাওঁ অলপো সুৰুঙা
বাওনা হৈ আকাশ ঢুকি পোৱাৰ সপোন
নিমিষতে ভাঙি যায়
জীৱনটো এতিয়া এখনি নৈ বৈ যায় অবিৰাম
বন জুইৰ দৰে জ্বলি চাৰ খাৰ হৈ গৈছে
এফালৰ পৰা আশাবোৰ ৷


কবিতা :: যন্ত্ৰণা --- ধীৰাজ কলিতা 

যন্ত্ৰণাই হেচামাৰি ধৰা বুকুখনত
তোৰ অকণমান সহাঁৰিয়ে
সাহস দিছিল বাস্তবৰ লগত
একেলগে খোজ দিবলৈ ।
কিন্তু.....
সেই হাঁহি মুখৰ উৎফুল্লিত বাসনাক
আজুৰি কাঢ়ি নিলে নিষ্ঠুৰ নিয়তিয়ে 
সঁচাই সময় বৰ নিষ্ঠুৰ.... 
বিশেষ একোকে দেখোন বিচৰা নাছিলো তোৰ পৰা
মাত্ৰ বিচাৰিছিলো এবুকু সঁচা মৰম
আৰু মোৰ বাবে তোৰ কিছু সময়......
কিন্তু মোৰ উকা কপালত সেইয়া যেন এক
কাল্পনিক সপোন হৈ ৰ’ল
হাজাৰতা বেদনাক বুকুত ঢাকি
এটা নিৰস হাঁহি লৈ
প্ৰতিটো মূহুৰ্তত চাইছিলো তোলৈ
কিজানি উভতি চাবি মোলৈ........
কিন্তু তোৰ ব্যস্ততাভৰা জীৱনৰ ব্যস্ততাক লৈ
তই যেন বহুত সুখী আছিলি ..........
আৰু তোৰ সেই হাঁহি মুখৰ সুখী মনটোক চাই মই
বাৰে বাৰে উভতি আহিছিলো
কাৰণ.........
তোৰ হাঁহি থকা মুখ খনেই মোৰ
সকলো দুখৰ অন্তিম ঠিকনা আছিল ।


কবিতা :: সন্ধিয়াৰ ছবি --- দিলীপ কুমাৰ শৰ্মা

হাচনাহানাই গোলাপৰ স’তে
মিচিকিয়াঁ হাঁহিৰে
চকুৱে চকুৱে কথা পাতে ।
সেন্দুৰীয়া বেলিৰ হেঙুলী ৰহনবোৰে
চুমা আঁকি দিয়ে সেউজীৰ দুগালত ।
আকাশী পথেৰে উভতনি চৰাইজাকৰ
শৃংখলিত চিক্ চিকনি
সৰিয়হ তলিৰ জাবৰ জ্বলা গোন্ধ
শুকুঁলা ডাৱৰৰ কণিকাবোৰ চুই চাবলৈ
উৰ্ধমুখি ধোৱাবোৰৰ হেতাওপৰা !
বাহনি ডৰাৰ মাজে মাজে
গো-বাটটোৰে ঘৰমুৱা গৰুজাক
মলয়া চাটিৰ স’তে ভাহি আহে
গৰখীয়াৰ বাঁহীৰ মন পৰশা সুৰ ।
মন্দিৰৰ ডবা বৰকাহৰ ধ্বনিৰে
মুখৰিত আকাশ বতাহ
অন্য এক সুপ্ৰভাতৰ প্ৰতিশ্ৰুতিৰে
অৰুণে মেলানি মাগে
মহাসমুদ্ৰৰ সিপাৰলৈ ।।


কবিতা :: স্মৃতি --- সোনমনি ৰাজ বৰুৱা

আপোনজনৰ পৰা আঁতৰি থাকি
কোনে কয় সুখী হ’ব পাৰি
প্ৰতিটো দিনেই যেন নাযায় নোপোৱায় ৷
দুচকুত … ??
অহৰনিশে ভাঁহি ফুৰে
অতীতৰ জালিকটা
স্মৃতিবোৰে ৷
দুহাত মেলিলেই শূণ্যতাবোৰ উলমি
পৰেহি মোৰ আঙলিৰ ফাঁকত
হৃদয়ৰ চাৰিকৰিয়াই
উচুপি থাকে … ???
তেওঁৰ স’তে কটোৱা সেই
ৰঙীন আবেলিবোৰ বিচাৰি ৷


কবিতা :: ফাগুনৰ বতৰা --- দিলীপ কুমাৰ শৰ্মা

ধূসৰ উদং পথাৰত
সেন্দুৰ সনা ৰঙৰ
পোহাৰ লৈ
তুমি পলাশ ।
লঠঙা গছবোৰৰ ডালে ডালে
পছোৱা বতাহে সিঁচি দিয়ে
তোমাৰেই ৰং ...
শুকান পথাৰৰ
আলিয়ে আলিয়ে
চিনাকী সুৰৰ মাজত
তুমি ফাগুনৰ পলাশ ।
উন্মনা প্ৰেমিকাৰ
ধমনীৰ চালিকা শক্তি
হৃদয়ৰ ৰং...
তুমি উতনুৱা ফাগুনৰ পলাশ
তোমাৰ ৰঙেৰে
ৰাঙলী হয়
সন্ধিয়াৰ বিস্তৃত পৰিধি ।
মৌন আকাশে মিচিকিয়াই হাঁহে
নিলাজ সময়ে সখীৰ সতে
আলিঙ্গন কৰে
সৰা পাতবোৰে প্ৰাণ পায় ।
তোমাৰ পৰশত
জুৰিৰ পাৰত বহি
লাজুকীহতৰ মন পিছলে ।
প্ৰযুক্তিৰ বৰ্ণিল শোভাযাত্ৰাত
সোণালী সুতাৰে বুটা বচা
চাদৰৰ আঁচলে
চৌপাশে উপচাই দিয়ে
তোমাৰেই ৰং...
তুমি উতনুৱা ফাগুনৰ
চঞ্চল ৰাঙলী পলাশ ।


কবিতা :: সৈনিকৰ মহত্ত্ব --- জাহাঙ্গীৰ আলম

এজন সৈনিকৰ মৃত্যু কাহানিও নহয়
নিজৰ মাতৃভূমিৰ বাবে শ্বহীদহে হয়
শ্বহীদ সেনাৰ নাম কাহানিও বিলিন হৈ নাযায়
ইতিহাসৰ পৃষ্ঠাত সদায়ে জিলিকি ৰয় ৷
সেনা অবিহনে দেশৰ নিৰাপত্তা অসম্ভৱ
সেনাই ওৰে নিশা উজাগৰে কটাই
দেশৰ অন্তৰাষ্ট্ৰীয় সীমাক পহৰা দিয়ে
সেনাই নিজৰ জীৱন দিওঁ দেশৰ গৰিমা ৰক্ষা কৰে ৷
সেনাই ওৰে নিশা উজাগৰে থাকে বাবে
দেশৰ এশ ত্ৰিশ কোটি জনগনে
নিচিন্তা মনে ওৰে নিশা হেঁপাহ পলুৱাই শুৱ পাৰে
অন্যথা দেশৰ নিৰাপত্তাৰ যে কি দশা হলহেঁতেন ৷
নিজৰ ইচ্ছা আৰু সুখ শান্তিৰ বলি দি
ঘৰৰ পৰা থাকে বহু মিল দূৰত
ঘৰৰ লোকে খাখবৰ সুধিলে
ভালে আছোঁ বুলি মিছায়ে ক'ব লাগে ৷
এজন সৈনিক দেশৰ বাবেই জীয়াই থাকে
আৰু এদিন দেশৰ বাবেই জীৱনৰ বলিদান দিয়ে
নিজৰ জীৱন দি মাতৃভূমিৰ ঋণ পৰিশোধ কৰে
এজন  সৈনিকৰ মনপ্ৰাণ দেহ মাথোঁ দেশৰ বাবে সমৰ্পিত ।


কবিতা :: নিষ্ঠুৰ প্ৰিয়তমা --- জাহাঙ্গীৰ আলম

ভবা নাছিলো কাহানিও মই
তুমি যে পেলাই থৈ যাবা
অকলে মোক অথাই সাগৰত ৷
এতিয়া আছো মই অকলে
এটি নিজান দ্বীপৰ মাজত
লগত আছে মাথোঁ মোৰ
তোমাৰ স্মৃতিৰ চাদৰখন ৷
ইমান নিষ্ঠুৰ হ'লা তুমি কেনেকৈ
ভবা নাছিলো কাহানিও মই
ভাবিচানে এবাৰ তুমি
তোমাৰ অবিহনে থাকিম কেনেকৈ ?
তুমি দিয়া গীতৰ কলিবোৰ
বুকুৰ মাজত বুলাই লৈ
অনুভৱ কৰি আছো মই
শত শত মুকুতাৰ স্পশ’ ৷


কবিতা :: শেষ চিঠি --- জাহাঙ্গীৰ আলম

কিমান চিঠি দিলোঁ তোমালৈ
এখনৰো উত্তৰ নিদিলা মোলৈ
দিন গৈ গৈ বছৰ পাৰ হ'ল
তথাপিও মোলৈ চিঠি এখন লিখা ন'হল ৷
এতিয়াও বুজিব নোৱাৰিলোঁ মই
তোমাৰ হৃদয়ৰ গোপন গতি
কিয় মিছায়ে বাৰেবাৰে তুমি
মোক কৰা আমনি ৷
বুজিব পাৰিছোঁ মই এতিয়া
তোমাৰ নিভাঁজ হৃদয়ৰ গোপনতা
তোমাৰ হৃদয়ৰ ভাঁজে ভাঁজে
নিশ্চয় কোনোবা লুকাই আছে ৷
মই নকৰোঁ তোমাক আমনি
আকৌ চিঠিৰ ভাষাৰে
তোমালৈ এইখনেই মোৰ শেষ চিঠি
পাৰিলে তুমি ল’বা আকোঁৱালি ৷


কবিতা :: পথভ্ৰষ্টৰ কবিতা --- অৰ্চনা জি. শইকীয়া

অনুগ্ৰহ কৰি মোক মোৰ ঠিকনা নুসুধিব..
ক্লেদময় পিছলাঘাটত মই
কাহানিবাই হেৰুৱাই পেলাইছো
মোৰ ভাল লগা- ভালপোৱা।
মোৰ তিক্ত ঘামত লাগি
আহত জোনাকীকেইজনীও অপাৰগ,
নোৱাৰে দিব মোৰ ঠিকনা।
মোৰ মন-মগজুত লাগি থকা
ঘাঁ বোৰৰ বিষপানী খাই
মই জীয়াই আছোঁ।
তেজ বুলিবলৈ মোৰ গাত
পুখুৰীৰ ঘোলাপানী।
এটুকুৰা বায়ুত দুটা নিশাহ নিদিয়াকৈ
সেউজীয়াই নীলাই মই বাগৰি ফুৰোঁ।
ক'ত পাব আপুনি মোৰ ঠিকনা!!
গৰমত পুখুৰী,
ঠাণ্ডাত জ্বলাই দিয়া খেৰৰ দ'ম
বৰষুণত কাঠফুলাৰ পৃথিৱী;
প্ৰতিনিয়ত সলনি হয় মোৰ ঠিকনা।
অনুগ্ৰহ কৰি মোক মোৰ ঠিকনা নুসুধিব,
আজি মই হেঁপাহ পলুৱাই
জীৱনৰ বৰষুণত তিতিছোঁ।।


কবিতা :: মৰমৰ পাহিবোৰ যে মৰহি গ'ল --- সোণমণি গোহাঁই 

তেওঁৰ স'তে মোৰ দূৰত্ব... 
বহুত নাছিল, একেটা কোঠাৰ দুটা চুক ।
তথাপিও... 
অতিক্ৰম কৰাৰ সাহস যে কাৰো নহ'ল।
মানুহ কেনেকৈ ইমান নিৰ্বিকাৰ হ'ব পাৰে ???
মই... 
আগত মই আছিলোঁ 
ইপাহ সিপাহ ফুলত উৰি ফুৰা 
এজনী চঞ্চল পখিলা, 
আৰু এতিয়া ? 
কাৰাবন্দী নিৰৱতাৰ আৱৰ্তত, 
তেওঁ যে নিৰৱ!
আচলতে তেওঁ নিৰৱ নাছিল,
আছিল নিবোকা ।
তেওঁ নিবোকা হোৱাৰ বাবেই 
মৰহি গৈছিল মোৰ-তেওঁৰ আৰু
আমাৰ ঘৰদুখনৰ জীৱন ।
অতীতৰ সপোনত তেওঁ তেতিয়াও মগ্ন আছিল 
অথচ সমাজৰ সাক্ষীত আছিলোঁ 
মই তেওঁৰ বৰ্তমান ।
বুকুৰ মৰমৰ পাহিবোৰ মৰহি গ'ল ।
তেওঁ অক্কণো সলনি নহ'ল ।
কিন্তু সলনি হ'লো মই…


কবিতা :: শিমলু --- বিক্ৰম কলিতা

শিমলু
গছৰ ডালত ৰক্ত ৰঙৰে
আভূষণ পিন্ধিছে,
বহুদিন হ'ল শিমলু দেখা নাই...
চুই চাওঁ তাৰ সুকোমল পাপৰি ।
সুঘ্ৰাণ লওঁ তাৰ মাতাল গোন্ধ, 
যেন মই মদিৰাত আসক্ত ।
এইয়া শিমলু ফুলাৰ বতৰ
শিমলু ফুলা বতৰত হেনো এজাৰে
বেজাৰ মনেৰে নুফুলে ।
শিমলু ফুলা মানে প্ৰেমৰ বতৰা
শিমলু ফুলে দিয়ে ফাগুনৰ জাননী,
লহপহকৈ বাঢ়ি সোঁৱৰাই দিয়ে 
বসন্তৰ উপস্থিতি ।
জীৱন বাটত গৈ থাকোঁতে কেতিয়া
শিমলুৰ দৰে ৰক্তাক্ত হৈ গ'ল গমেই নাপালোঁ ।
এনেকুৱা যেন লাগে পথৰ দাঁতিত
শিমলু পৰি থাকিলে হৃদয়খন
ৰক্তাক্ত হৈ ধূলিয়ৰিত 
লুতুৰি-পুতুৰি হয় আছে ।


কবিতা :: সাম্প্ৰতিক --- দীপংকৰ শৰ্মা

কাৰ বুকুৰ এন্ধাৰ নাশিবলে
কোন জ্বলিল
কাৰ জীৱনৰ স’তে কাক সাঙুৰি
গাভৰু হ'ল পৃথিৱী
মাতৃ হ'ল নদী
আকাশ কঁপাই
উৰি অহা চিলনী জাকৰ কোলাহলত
নিঃস্বৰ চিৎকাৰ
ঈশ্বৰে নকটা বাটত সময়ৰ হুংকাৰ
মুখা পিন্ধা সমাজত
মানৱতাৰ সাঁথৰ
তুমি মই আমি কেন্দ্ৰীভূত
বিকেন্দ্ৰীকৰণৰ তৰাং চিন্তাৰে -----


কবিতা :: জীয়াই আছোঁ --- মিৰ্জা ফাইজুৰ ৰহমান

মই যে এতিয়াও জীয়াই আছোঁ
মাঁথো তোমাৰ বাবে
তুমি আহিবা বুলি
গভীৰ নিশা চকুলো টুকো
নিৰাশ নহঁও যেন মই
তুমি আহিবা বুলি
সাজোন কাচোনেৰে আগবাঢ়ি যাওঁ
তোমাক আদৰিবলৈ
তুমি সঁচাকৈয়ে কাষত থকা হʼলে
সুখী হঁলোহেতেন মই
মনত পৰেনে
সোঁতৰ ডিচেম্বৰতেই
তোমাৰ বুকুত গুজি দিছিলোঁ
জীৱনৰ সেউজীয়া কবিতাটো
তুমি আহিবা বুলি
মই যে এতিয়াও জীয়াই আছোঁ ।


কবিতা :: তোমাৰ পৰশ পোৱা নাই --- ধীৰাজ কুমাৰ বৰা

তোমাৰ পৰশ পোৱা নাই
ওঁঠৰ,
তোমাৰ গুন্ধ পোৱা নাই
দেহৰ,
তোমাৰ দৃষ্টি পোৱা নাই
দুচকুৰ,
কিন্তু.....
অনুভৱ পাইছো মনৰ ।


কবিতা :: ফাগুন --- সাগৰ সঞ্জীৱ

ফাগুন........
পাৰ' যদি উভতাই দে মোৰ শৈশৱ
পাৰ' যদি শুকুৱাই দে মোৰ চকুপানী
শুকান পাতবোৰৰ দৰে
উৰুৱাই লৈ যা মোৰ দুখবোৰ
নীলিম আকাশৰ বুকুলৈ ।।
ফাগুন.....
পাৰ' যদি উভতাই দে মোক ভালপোৱা
পাৰ' যদি উৰুৱাই লৈ যা মোৰ বিলাসী সপোন
ধূলিকণা বীজানুৰ দৰে
ইহতঁবোৰো মোৰ দেহৰ বাৱে
এতিয়া হেজাৰ বেমাৰৰ বীজানু।।


কবিতা :: প্ৰিয়তমা তুমি ক'ত ? --- জাহাঙ্গীৰ আলম

কি কৰি আছা ? 
জনসমুদ্ৰৰ কোন আঁৰালত ?
বিচাৰি তোমাক ভাগৰি পৰিছোঁ
ফাগুনৰ পছোৱা জাকত 
নীলিমাৰ শূন্যতাৰ মাজত
জাঁকে জাঁকে উৰি যোৱা বিহংগৰ  মাজত
তোমাকেই বিচাৰিছো মই  । 
বাটে বাটে ঘূৰিফুৰি
হাবি জংগল একাকাৰ কৰি 
শুধিছো মই শ শ যাত্ৰীক 
তুমি থকা ঠাইৰ বতৰা 
কোনেও দেখোন ক'ব নোৱাৰে
তুমি ক'ত থাকা ?
হেৰা ! মোৰ প্ৰিয়তমা । 
তথাপিও হোৱা নাই মই জুৰুলা
ৰাখিছো মই অসীম আস্থা
হিয়াত বান্ধিছো বিশ্বাসৰ সাঁকো 
তোমাক বিচাৰি পাম বুলি 
এই আশা বুকুত লৈ
আৰম্ভ কৰিলোঁ আকৌ মই 
নতুন এক যাত্ৰা ।


কবিতা ::  প্ৰতিশ্ৰুতি --- জাহাঙ্গীৰ আলম

হাতৰ ওপৰত হাত ৰাখি তুমি
মোক দিছিলা প্ৰতিশ্ৰুতি
কাহানিও ন’হও বিচ্ছেদ দুয়ো
বাছি থাকো যদি ।
প্ৰতিশ্ৰুতিৰ সময়ত তুমি বুকু উজাৰি
ব্যাক্ত কৰিছিলা প্ৰেমৰ অনুভূতি
তুমি বিনে নাই কেও মোৰ
এই বিশাল পৃথিৱীত ।
আছেনে মনত তোমাৰ ? তুমি দিয়া কথাটি
দুয়ো হ'ম চিৰ সুখী এই বিশাল পৃথিৱীত
জীৱনৰ বাটত কোনো বাধাক প্ৰশ্ৰয় নিধি
আগুৱাই যাম দুয়ো হাতত হাত ধৰি । 
জীৱনৰ আধা বাটতেই আজি তুমি
পাহৰি গ'লা নেকি ? সকলো প্ৰতিশ্ৰুতি
জানানে তুমি ? তোমাৰ অবিহনে
অকলশৰীয়া জীৱনটো কটাম মই কি দৰে । 
তুমি দিয়া প্ৰতিশ্ৰুতিবোৰ
যদি কেতিয়াবা মনত পৰে মোৰ
চাৰিও ফালৰ পৰা বিষাদৰ ধুমুহাই
আগুৰি ধৰে মোৰ অন্তৰ কঁপাই ।


কবিতা :: কলম --- জাহাঙ্গীৰ আলম

মোৰ অন্তৰখন ক’লা চিয়াঁহীৰে ভৰা যদিও
কৰ্মৰ দ্বাৰা বিশ্বক মই উজ্বলাই ৰাখোঁ
মই অবিহনে ন্যায়ালয়ত ন্যায়াধীশে
চুৰান্তু সিদ্ধান্তত স্বাক্ষৰ কৰিব নোৱাৰে । 
সেয়ে অন্তৰখন ক’লা বুলি নকৰিব হে'লা
মই অবিহনে শিক্ষাৰ্থীৰ শিক্ষা জীৱন অসম্পূৰ্ন
মই অবিহনে সকলোৰে পৰিচয় থাকে লুকাই
মোৰ  অবিহনে কোনেও বিশ্বত জিলিকিব নোৱাৰে ।
মই কোনোবাৰ পকেটত কোনোবাৰ টেবুলৰ ওপৰত
এক নিৰ্জীৱ জড় পদাৰ্থৰ দৰে পৰি থাকোঁ
যেতিয়াই কোনোবাৰ হাতৰ পৰশ পাওঁ
সক্ৰিয় হৈ ইতিহাস ৰচিবলৈ ধৰোঁ ।
মই অবিহনে সাংবাদিক,সাহিত্যিক,কবি
সকলোৰে জীৱন মোৰ দৰেই অচল
মই অবিহনে এই সংসাৰত কোনেও
নিজৰ প্ৰতিভাৰ বিকাশ কৰিব নোৱাৰে । 
মোৰ অন্তৰ ক’লা চিয়াঁহীৰে ভৰা বুলি
এন্ধাৰত মোক পেলাই নাৰাখিব
মই সকলোৰে পকেট আৰু হাতত থাকি
যুগে যুগে সক্ৰিয় হৈ থাকিব বিচাৰোঁ ।


কবিতা :: আজিৰ সমাজ --- জাহাঙ্গীৰ আলম

মুনিষ্য সমাজৰ বৰ্বৰতাক সুঁৱৰি
আকৌ এবাৰ বোৱাই দিলো চকুলোৰ নৈ,
মুনিষ্য সমাজৰ মই এক নিকৃষ্ট প্ৰাণী
অকলশৰীয়া জীৱনটোক লৈ
মই এই নিষ্ঠুৰ সমাজত কি কৰিম,
সেয়ে বিষাদৰ বোজা মূৰত লৈ
চকুলোৰ নৈত মই বসতি কৰিলোঁ
চকুলোৰ নৈত গভীৰ দ’ত থকা
মাছ, কাছ, ডলফিন, জলপৰী
মোৰ সভ্য সমাজৰ নিৰিহ প্ৰাণী
এইবোৰেই মোৰ দৈনন্দিন জীৱনৰ লগৰী
মই আজি চিৰ সুখী
কাৰণ মুনিষ্য সমজৰ দৰে 
ইয়াত নাই উচ্চ-নীচ আৰু জাতিভেদ ৷


কবিতা :: অভিশপ্ত ১৪ ফেব্ৰুৱাৰী --- বিক্ৰম কলিতা

ক্ষণিকতে অভিশপ্ত হ’লো ইতিহাসত
মানৱৰূপী দানৱৰ চলনাৰ বলি হ’লো,
দেশ ৰক্ষাৰ স্বাৰ্থত আহুতি দিলোঁ নিজৰ জীৱনক
ফাগুনৰ প্ৰথমটো সূৰ্য্যৰ
কিৰণ দেখিবলৈয়ে নাপালোঁ।
শুনিছোঁ কেৱল চাৰিওফালে আর্তনাদ
দুচকুৱে দেখিছে তপ্ত ৰক্তৰ ডোঙা
আই-পিতাই;
তহঁতে দুখ নকৰিবি।
ভণ্টিক ভাল ল’ৰা চাই বিয়াখন দিবি
ভাইটিক মই বুজাই দিছো.....
মোৰ আনুপস্থিত যেন তহঁতক দুখত নাৰাখে
ভাবিছিলোঁ বহাগৰ বিহুত ঘৰলৈ যোৱাৰ 
পণ মেলিছিলোঁ ।
সকলোৱে বহি আনন্দেৰে এসাজ খাম
কিন্তু দেউলগা সময়ে যেন মোক মাতি আছিল
নিষ্ঠুৰ নিয়তিৰ কি পৰিহাস
মৃত্যুৱে যদি হাৰ নামানে জীৱন যুঁজত
তেন্তে সেই মৃত্যুৰ বাবে দুখ কিহৰ ?
এনেকুৱা লাগিছিল যেন
প্ৰতিটোপাল তেজৰ লহৰত মই
কেঁচা মাটিৰ সুবাস পাইছিলোঁ ।
চিঞৰি চিঞৰি ক’ব মন গৈছিল 
ভাৰত মাতা কী জয়
কিন্তু;
মই নোৱাৰিলোঁ দানৱে যিদৰে
কেঁচা তেজ সেৱন কৰি ভাল পায়
ঠিক সেইদৰে জিঘাংষাৰূপী 
দানৱ কেইজনে শিৰচ্ছেদ কৰি দিলে ।
স্থবিৰ হৈ ৰ'ল মোৰ দেহ,
খণ্ড-বিখণ্ড হৈ থাকিল সমনীয়াৰ
দেহৰ প্ৰতিটো অংগ
এতিয়া চাৰিওপিনে মাথোঁ আৰ্তনাদ
কান পাতিলে শুনা যায় মাথোঁ চি‌‌ঞৰ বাখৰ।
গুলীয়া-গুলি আৰু বিস্ফোৰিত বোমাৰ শব্দ
আৰু ওলাইছে উৎকট কেঁচা মঙহৰ গোন্ধ।
আজি হৈ পৰিছে ৰাজপথ ৰক্তাক্ত।
সিহঁতবোৰৰ সংজ্ঞা কি ?
মাথোঁ এটা কথাই জানো সিহঁতবোৰ সন্ত্ৰাসবাদী ।
ভয় নকৰো মই মৃত্যুৰ বিভীষিকা,
নাযাওঁ পলাই মই দূৰ দিগন্তলৈ ।
যুঁজি যাম আৰু মই মৰি যাম
আই মাতৃৰ বাবে ।
মাথো যুঁজি যাম আই মাতৃৰ বাবে ।
আকৌ সেই একেই শব্দ
গুলিয়া-গুলি আৰু বিস্ফোৰিত 
বোমাৰ কাণ তাল মৰা শব্দ ।
কিমান খেলিবা তেজৰ ফাকু
অন্ত পৰিব এদিন যৱনীকাৰ ।
ক্লান্ত শ্ৰান্ত আৰু মনোবল 
হৈ পৰিব এদিন অশান্ত,
আৰ্তনাদ হৈ পৰিব শান্ত ।
(কাশ্মীৰত শ্বহীদ হোৱা মহান বীৰ সৈনিক সকলৰ প্ৰতি শ্ৰদ্ধা জনাই একাজলি অশ্ৰু অঞ্জলি যাচিলোঁ। ---  বিক্ৰম কলিতা)


কবিতা :: নাৰীৰ মন --- জাহাঙ্গীৰ আলম

বুকুখন যেন দুৰু দুৰু কঁপে
কিবা কওঁ - নকওঁ কৈ থাকে
যেন হৃদয়ৰ অনুভূতিবোৰে
প্ৰতিটো পলে তাইক আমনি কৰে ।
কিবা কওঁ কওঁ কৈ থাকে
লাজুকীয়া মনেৰে মোৰ কাষলৈ আহে
কিবা এষাৰ কওঁ বুলি ওঁঠ দুটি লৰচৰ কৰে
একোয়ে নোকোৱাকৈ মোৰ ওচৰৰ পৰা ল’ৰ মাৰে ।
এইদৰে বহুদিন পাৰ হৈ গ’ল
তাইৰ মনৰ কথা মই বুজিবই নোৱাৰিলো
এতিয়া মই বিপাঙত পৰিছো
কিন্তু নাৰীৰ মন স্কেনিংতো কৰিব নোৱাৰো ।
মোইয়ো ভাৱো অতি নীৰৱে
তাইৰ হৃদয়ৰ আঁৰে আঁৰে
একোছা গোপন কথা লুকাই আছে
যি কথাবোৰ মোক খুলি ব্যাক্ত কৰিব বিছাৰে।
কিন্তু এয়া মোৰ ধাৰণাহে মাথোঁ
এজনী নাৰীৰ মন বুজাটো বৰ কঠিন
মইতো নহও এজন মনোবৈজ্ঞানী
কেনেকৈ জুখো তাইৰ মনৰ গোপন গতি ।


কবিতা :: পৰিচয় --- বিক্ৰম কলিতা

আজি হাহাকাৰ 
মই মোৰ পৰিচয় বিচাৰি
হিংসা-সন্ত্ৰাসেৰে জৰ্জৰিত
ঠাইখনত মোৰেই বা পৰিচয় কি !
বিকৃত মানসিকতাত
কলুষিত আজি মই
কাণ পাতিলেই শুনো মই
ধর্ষণকাৰীৰ বিজয় উল্লাস ।
সিহঁতবোৰৰ উন্মাদনাত
পাহৰি যাওঁ মই মোৰ পৰিচয় ।
সাৰি যোৱা নাই মাতৃ, ভগ্নী, জিয়ৰী
ধিক্কাৰ সেই জাতি
আজি দেখো নিৰাপদ নহয় অন্তসত্তা নাৰী ।
ক'ত দিওঁ মই মোৰ পৰিচয়
নে সেইসকল কুলঙ্গাৰৰ মাজত!
বচাব পাৰিছো জানো মই
সেইসকল নাৰীক !!
যাৰ ঔৰষতে জনম মোৰ ।
নির্লজ-নিৰ্লিপ্ত ভাবে
বিচৰণ কৰিছে সিহঁতবোৰে,
মই আজি নিজেই নিজৰ মাজত লজ্জিত
নিজৰ পৰিচয় বিচাৰি ।
মই আত্মবলিদান নিদিওঁ
সিহঁতবোৰৰ মাজত 
মই মোৰ পৰিচয় বিচাৰি ।


কবিতা :: আধুনিক মই --- বিক্ৰম কলিতা

আজি পশ্চিমীয়া সংস্কৃতিয়ে 
ছানি ধৰিছে কিন্তু,
এইবোৰ কিমান দিনলৈ ?
নিজৰ সংস্কৃতিক জলাঞ্জলি দি
আধুনিকতাৰ পোছাক পিন্ধা 
সভ্য সমাজৰ ভদ্ৰলোক মই।
নাই মোৰ কোনো স্থিৰতা,
ইয়াত নাই কোনো অপশক্তিৰ ছাল
নিজেই নিজক বিক্ৰী কৰি দিছো।
আধুনিক হ’বলৈ গৈ
মই বিক্ৰী কৰি দিছো মোৰ আইক
জলাঞ্জলি দিছো নিয়ম-কানুন।
মই এ সভ্য সমাজৰ আধুনিক 
নিবিচাৰো মই নগ্ন বুকুৰ মৰম 
বিচাৰো মাথো 
মই শব্দৰ মায়াজাল।
মই নহওঁ পার্কৰ এন্ধাৰ 
এচুকৰ সেই প্ৰেমিক,
নিয়ন লাইটৰ পোহৰত 
নকৰো মই কোনো
নাৰীৰ শ্লীলতা হানি
মই এ সেই আধুনিক।


কবিতা :: প্ৰাচীন কালৰ নাৰী --- জাহাঙ্গীৰ আলম

প্ৰাচীন কালৰ নাৰীয়ে
আজিও পৰাম্পৰাগত পোছাকৰ মান ৰাখিছে
পৰাম্পৰাগত পোছাকেই 
নাৰীৰ সৌন্দৰ্য্যক আঁৱৰি ৰাখে।
চকুত কাজল পিন্ধনত শাৰী
তেতিয়াহে লাগে নাৰী অতি শুৱনি |
প্ৰাচীন কালৰ নাৰীক |
নালাগে গাড়ী নালাগে সম্পত্তি
নালাগে গহনা নালাগে অট্টালিকা |
নালাগে বিউটি পাৰ্লাৰ নালাগে ফেমেলী ৰেষ্টুৰেণ্ড
লাগে মাঁথো জনম জনমৰ এক প্ৰতিশ্ৰুতি,
যি প্ৰতিশ্ৰুতিয়ে জীৱনৰ যাত্ৰাটো সৰল কৰে
দৈনন্দিন জীৱনত সুখৰ বাৰ্তা কঢ়িয়াই আনে ।


কবিতা :: ভোগালী --- বিক্ৰম কলিতা

শীতৰ ঠৰঙাবোৰ ভেদি
আহিছে লাহে-লাহেকৈ
ভোগৰ উৎসৱ ভোগালী,
উদং পথাৰখনেও যেন
শীতৰ মেলা পাতিছে।
ভৰি পৰিছে আটকধুনীয়া মেজিৰে
ডেকা-গাভৰুৰ গাত তত নাইকিয়া
শুকান খেৰ-নৰা বিচাৰি মেজি সাঁজি
ভোগৰ উৎসৱক আদৰিবলৈ।
আইৰ আখল উভৈনদী
চিৰা-সান্দহ-পিঠাগুড়ি
ভোগ-বিলাসৰ সামগ্রীৰে।
কোনে কি কৰিব কি নকৰিব
সেইলৈয়ে সকলো ব্যস্ত,
চুবুৰীয়ে চুবুৰীয়ে ঢেঁকী-উড়ল
শব্দই ৰজনজনাই গৈছে।
উৰুকাৰ নিশা সকলোৱে মিলি 
হাঁহে-মাহে এসাজ ভোজ-ভাত খাম,
ল’ব লাগিব মাটি মাহৰ সোৱাদ
খাব লাগিব মোৱা আলুৰ মিঠা
ৰাতিপুৱা শুই উঠি নদীৰ পানীত
গংগাৰ জল মিলিত হয় বুলি জনা যায়।
সেই পানীত স্নান কৰি
ভীষ্ম ৰজাক সুঁৱৰি মেজি জ্বলাই দিম
মাজে মাজে হিলৈ ফুটিব
কিযে ভাল লাগিব।
ডাঙৰ জনাক সেৱা জনাই
আশীৰ্বাদ ল’ব লাগিব।
মেজিৰ জুইৰ তাপে যেন সকলোকে
সুস্বাস্থ্য,সুন্দৰ জীৱন আৰু আশাবোৰ
পূৰ্ণ কৰি তোলে।


কবিতা :: তোমাৰ ছলনাৰ বাবে হৈ গ’লো আনৰ লগৰী --- জাহাঙ্গীৰ আলম 

দূৰণিৰ পৰা হাতবাউলি
মোক মাতিছা তুমি কিয় 
তোমাৰ অপেক্ষাত দিনবোৰ কটাই 
আজি মই চিৰদিনৰ বাবে আনৰ হৈ গ’লো । 
মই আৰু উভতি নাহো তোমাৰ জীৱনলৈ
কাৰণ আজি মই আনৰ প্ৰেমত আৱদ্ধ 
তোমাৰ বাবে ৰৈ ৰৈ দিনবোৰ কটাইছিলো
তোমাৰ পৰা সঁহাৰি নাপালো বাবেই, 
আজি আনৰ লগত ঘৰ সংসাৰ  কৰাৰ 
এক কঠোৰ সিদ্ধান্ত ল’লো,
তুমি মোক ভূল নুবিজিবা 
কাৰণ এনে এৰা-ধৰাৰ মাজত 
নিষ্ঠুৰ দিনবোৰ যে পাৰ নহয়
সেয়ে তোমাৰ এৰা-ধৰা প্ৰতিশ্ৰুতি ভংগ কৰি 
এক নতুন সুখৰ সন্ধানত, 
চিৰদিনৰ বাবে হৈ গ’লো আনৰ লগৰী।


কবিতা :: নীৰৱতা --- দেবীনা বৰশইকীয়া

জীৱনৰ সেই নিষ্ঠুৰ ক্ষণত 
তুমি মোক বিচাৰিবা
যেতিয়া জীৱনৰ কোলাহলপ্রিয় সেই মুহূৰ্ত
নাথাকিব তোমাৰ লগত,
নিজানত থাকিব কেৱল 
নীৰৱতা নীৰৱতা নীৰৱতা।
সৃষ্টিৰ আশাৰে লঠঙা গছত
দুচকুৰ নির্মালী ঢালিবা
তেতিয়া বাৰু বিচাৰি পাবানে মোক ?
মাথোঁ ৰৈ যাব তোমাৰ স্মৃতিত,
সৌন্দৰ্যময় জীৱনৰ সেই মধুৰ ক্ষণৰ
জিৰাইছিলা য'ত....
মোৰ শীতল কোলাৰ ছাঁত ।


কবিতা :: মৌনতা --- সেৱিকা হাজৰিকা

তুমি এজাক বলিয়া বতাহ ,
যাক স্পৰ্শ কৰিব নোৱাৰো |
এটি গানৰ মিঠা সুৰ ,
চাব নোৱাৰো নয়ন জুৰাই |
এখন ধুনীয়া ছৱি ,
শব্দৰে নোৱাৰো মৰমৰ মালা গাঠিব |
উত্তৰবিহীন বেবেৰিবাং চিন্তা
অশান্ত বিবেকৰ |
এপিয়লা প্ৰেমৰ ৰাগী
মাতাল হৈ কটাব নোৱাৰো উজাগৰি নিশা |
ৰিক্ত হৃদয়ৰ কোনৰ পৰা নিগৰা
তুমি মোৰ এটি বেসুৰা কবিতা |
তুমি মোৰ ছাঁ ,
আতৰাবও নোৱাৰো ,সাবতিবও নোৱাৰো |
মাথো সহচৰ জীৱন বাটৰ ,
লুকা - ভাকু আবেগৰ
এটা মিঠা অনুভূতি মোৰ হৃদয়ৰ |
তৰংগ হৈ বৈ আছা মোৰ প্ৰতিটো উশাহত
উত্তৰহীন কবি মই ,
মৌন কবিৰ বাকৰুদ্ধ
তোমাৰ প্ৰেমত মত্ত |


কবিতা :: আপুনি যে এজন ব্যতিক্ৰমী পুৰুষ --- সেৱিকা হাজৰিকা

কোনে কৈছে
আপুনি এজন ব্যতিক্ৰমী পুৰুষ বুলি ?
কোনে কৈছে
আদৰ্শৰ শিকলিৰে মেৰ খাই থকা
আপোনাৰ মন বুলি ?
মোৰ অনুভৱ ,সকলো মিছা
হা হা হা .......
আপুনিও এজন ভদ্ৰতাৰ মুখাৰে নিজক ঢাকি ৰখা লোলুপ পুৰুষ |
নিজৰ গাত আনে বোকা নেদেখাকৈ
বোকাৰ খেল খেলিব বিচৰা
আপুনিও এজন আধুনিক পুৰুষ |
নাৰীৰ দেহৰ ঘ্ৰাণৰ সুগন্ধি লোৱা ,
আদিম বাসনাত ধুব যোৱা ,
আপুনিও এজন তথাকথিত সমাজৰক্ষক |
নাৰীৰ দেহৰ খলাবমাবোৰ
নিতৌ জুখিছে দুহাতে
কিন্তু উমান জানো পাইছে ?
সেই খলাবমাবোৰৰ ভিতৰত যে
এখন মৰম তৃষ্ণাতুৰ হৃদয় আছে ?
নিজৰ মুখেৰে হৃদয়ৰ বিজ্ঞাপন দিওতে
আপুনি জানো ভাবে ?
আপোনাৰ চলাহী কথাত
নিতৌ যে কাৰোবাৰ সপোন ভাগে ,
উমান জানো ৰাখিছে আপুনি ?
হৃদয়ৰ কিনা বেচা কৰোতে
কাৰোবাৰ নিমিলা লোকচানৰ অংকবোৰ ?
কোনে কৈছে
আপুনি যে এজন ব্যতিক্ৰমী পুৰুষ ?
আপুনিও দেখোন নাৰীৰ অৰ্থনীতি
মাথো ভোগবাদতেও সামৰিলে |
আপুনিও যে এজন আধুনিক পুৰুষ
পুৰুষত্বৰ শক্তিৰেই লুটি আহিছে
ক'ত দুৰ্বলা নাৰীক |


কবিতা :: অভিমান --- সমুজ্জ্বল ডেকা

ওন্দোলা মুখনি দেখি
মোৰ মুখত হেৰাল হেঁপাহৰ হাঁহি
তুমি নক'লা নাই
জানিব বিচাৰো যদিও
চৰ্ত ৰাখি তোমাক বাধ্য কৰাৰ ভুলো মই নকৰোঁ
উপায়হীনভাৱে নিজকে বাৰে বাৰে প্ৰশ্ন কৰোঁ
কিয় কৰিছা তুমি আজি ইমানকৈ অভিমান?
কাৰ ভুলৰ বাবে তোমাৰ এই কঠোৰ জীৱন সংগ্ৰাম?
ফৰকাল বতৰত আকাশ ঢাকি
কজলা মেঘে নমাই যিদৰে ক'লা ক'লা অন্ধকাৰ
মই নুবুজিলোঁ কিয় মিছাতে আনক দেখুৱাই ফুৰিছা
তোমাৰ হৃদয়খনি জুইয়ে পোৰা এটুকুৰা এঙাৰ
য'ত অনুভৱ থাকিও মুঠেই ৰস নাই
উশাহ-নিশাহ থাকিও জীৱনৰ নিজস্ব কোনো দাম নাই ৷
মই হাঁহিব খুজো
কিন্তু তোমাৰ এই স্হিতিত আদিতে ভাগৰো
হাঁহিটি পাহৰো
এয়া কাৰ ভুল— তোমাৰ নে মোৰ?
ভালপোৱাত অভিমানী হোৱা
অভিমানে বঢ়াই তোলে ভালপোৱাৰ গভীৰতা
কিছু পৰিমানে হ'লেও লাগে পাৰস্পৰিক সমভাগিতা...!
সেইটি শীৰ্ষবিন্দু স্পৰ্শ কৰি তুমি দোষী নহ'বা
যি বিন্দুত অৰ্থ সদায় জীৱন ও প্ৰেম মানে মাথো ৰিক্ততা...!


কবিতা :: অস্ত-ৰাগ --- অৰ্চনা জি. শইকীয়া 

কিমান বিশাল হ'ব পাৰে মৌনতাৰ পৰিধি!
মন আৰু শৰীৰ..
এই নিয়ন্ত্ৰিত দূৰত্বৰ মাজত
মনত সূৰ্যটি উদয় হয়
আৰু শৰীৰত অস্ত;
আকৌ মনত উদয়..
এই বৃত্তৰ মাজত মানি চলা হয়
সহাৱস্থান নীতি,
মাত্ৰ তাত‍ সংগীবিহীন মৌনতা।
মৌনতাৰ পৰিধি বিশাল..
মন কিম্বা শৰীৰৰ উচ্চতাই
ঢুকি নাপায় মৌনতাৰ সীমনা।
যি সীমনাত ৰাগৰ অৱস্থান-
হিমনীলৰ আঙুলিৰ পৰশত
কঁপি কঁপি বাজি উঠে জীৱনৰ
সাতোটা আক্ষেপৰ ৰাগ..
তাত মৌনতাই কাণ পাতি শুনি থাকে
অব্যক্ত অনাখৰী স্পন্দন..।
সেই ৰাগ অস্ত যায় জীৱনৰ খেলপথাৰত..
মন আৰু শৰীৰৰ তিক্ততাত
মৌনতাবোৰ হেৰাই যায় ক'ৰবাত।
জীৱনৰ চকৰীটোত লাহে লাহে
আকৌ আৰম্ভ হয় উদয়-অস্ত
মন-শৰীৰৰ উদ্ধত নৃত্য॥


কবিতা :: ছোৱালী --- হেলমিনা খাতুন

অলপ পৰিশ্ৰম কৰিবলৈ শিকি আছো
অ' জানো কষ্ট হ’ব বুলি
পিছে আমিবোৰতো ছোৱালী হয়
আমাৰ জানো যন্ত্ৰনা, আৱেগ, অনুভূতি আছে ?
আমাৰ জন্মই হৈছে
আনৰ পৰিতৃপ্তিৰ বাবে
এয়া বিধিৰ লিখন,
আমি মাথো নিয়তিৰ অধীন।
জন্মৰ পাছত পিতাইয়ে সুধিলে
বেটী! তই কি হ’বি,
মাতৃয়েও সুধিছিল বেবেৰিবাং কথাবোৰ
উত্তৰ আছিল মাথো সুখী আৰু
ভাল মানুহ হোৱাৰ।
নাছিল নহয় জ্ঞান
আজিৰ পৰিৱেশ উশৃংখলতাৰ,
সুখৰ সংজ্ঞা বিচাৰি বিচাৰি
ক'ৰবাত মানুহ হোৱাৰ মানসিকতাই হেৰুৱালো
আৰু যমৰ যাতনাত
মনুষ্যত্ব কেতিয়াবাই সিপুৰী পালেগৈ।


কবিতা :: প্ৰতিবিম্ব --- নবীন বৰদলৈ 

যেতিয়া চাইবেৰিয়াৰ চৰাইজনীয়ে
হুকহুকাই কান্দে ,
যেতিয়া ইজৰাইলৰ
এজাক নিষ্পাপ শিশুয়ে কান্দে ,
যেতিয়া ব্ৰাজিলৰ অন্ধগলিৰ
প্ৰতিগৰাকী বেশ্যাই ,
কান্দো বুলি কান্দিব নোৱাৰে
তেতিয়া বাৰু তোমাৰ
চকুপানী ওলায়নে ??
নিশ্চয় নোলায় !
ওলাবই বা কিয় ,
কাৰণ
তুমি হ'লা এইখন যান্ত্ৰিক পৃথিৱীৰ
যন্ত্ৰবোৰৰ একো একোটা বুটাম ।‌
কেতিয়াবা এনে লাগে
তুমি যেন
বুটাম টিপিলেহে - কান্দিবা ।‌


কবিতা :: জন্মদিন --- সমুজ্জ্বল ডেকা

জন্মদিন
এটি অতি সুখৰ দিন ৷
আহিলে মুখত হাঁহি বিৰিঙে
মায়ে জন্মৰ সেই অসহ্যকৰ যন্ত্ৰণাখিনি পাহৰে ৷
জন্মদিনৰ হিচাপ মোৰ নাথাকিবও পাৰে
মায়ে কাহানিও নাপাহৰে ৷
মোৰ প্ৰতিটো জন্মদিন
জীৱনক ভালপোৱাৰহে জন্মদিন
মা-দেউতাৰ সপোনবোৰত মই বিলীন
কাহানিবা পাৰিম জানো পূৰাব মোক ভালপোৱাৰ ঋণ ৷
জন্মদিন লাগে
হাঁহি আনন্দ আদিৰ মিঠা মিঠা ক্ষণবোৰ ধৰি ৰাখিবলে
সময়ৰ সোঁতত একালত যদি মা-দেউতাৰ দুখ-যন্ত্ৰণাবোৰ মনলৈ নাহে
ভালপোৱা যাঁচিলে যদি মনত তীক্ততাৰহে ভাব আহে
তেন্তে জন্মদিন কিয় পালন কৰিব লাগে?
প্ৰতিটো জন্মদিন
এনে এটি দিন হ'ব লাগে
ক্ৰমশঃ মা-দেউতাৰ দুখবোৰ মোচনৰ পৱিত্ৰতাৰ চিন ৷


কবিতা :: আঘোণ আহিলেই মনত পৰে তোমালৈ --- বিষ্ণু বড়া

আঘোণ আহিলেই মনত পৰে তোমালৈ
এই আঘোণতে যে তোমাৰ মোৰ ক'ত যে স্মৃতি
নৰাৰ পেঁপা বজাই লৰি ধাপৰি ফুৰাৰ পৰাই
তোমাৰ মোৰ চিনাকী
তোমাৰ জানো মনত নপৰেনে
নৰানি ফালি ফালি আমি দুয়ো দৌৰিছিলো
লুকাচুৰি, চুৱাচুই ক'ত যে খেল খেলিছিলো
আইয়ে লৈ যোৱা সুমথিৰা চকলা টেঙাৰ
ৰ'দত বহি স্বাদ লৈছিলো
এই স্মৃতিয়ে তোমাক আমনি নকৰেনে
যেতিয়াৰ পৰা তুমি লেছেৰি বুটলিবলে এৰি,
তোমাৰ আইৰ সমানে সমানে ধান দাবলৈ শিকিলা
সেই তেতিয়াৰে পৰা হেৰাই গ'লা তুমি, সময়ৰ সোঁতত
আকৌ জানো আহিবনে ঘূৰি শৈশৱতে কৰা ধেমালিবোৰ
মই আকৌ হেৰাই যাব খোজো তোমাৰ মাজত
শৈশৱতে কৰা ধেমালিবোৰ দৰে আকৌ ধেমালি কৰিব খোজো
তোমাৰ বুকুতে বিচাৰিব খোজো সৌ তাহানিৰ আনন্দবোৰ
এইবাৰ আঘোণত তুমি ঘূৰি আহিবানে


কবিতা :: ৰে'ল ষ্টেচনৰ সেই ধুনীয়া ছোৱালীজনী --- সমুজ্জ্বল ডেকা

ৰে'ল ষ্টেচনৰ সেই ধুনীয়া ছোৱালীজনী
ৰৈ আছে উকি মাৰি মাৰি ৰে'লখন অহালৈ
তাইৰ হাঁহিটি মোৰ ইমানখিনি ভাল লাগে
দুখক চেপেটা কৰি সুখৰ সমাহাৰ যিদৰে কবিৰ জীৱনলৈ আনে
তাইৰ হাঁহিত ইমানখিনি তীক্ষ্মতা আছে
এন্ধাৰেও লাজতে সঘনাই ওৰণি টানে
মোৰ অনুভৱ এনে হয় তাইৰ বাবেই এই পৃথিৱীত এন্ধাৰ আঁতৰি জোনাকী সমদল নামে ৷
ৰে'লগাড়ীখন আহিল
এনে লাগিছে তাইৰ কাৰণেহে ষ্টেচনত ৰ'ব খুজিছে
তাই আৰু মই একেটি দবাত
উশাহ-নিশাহৰ চাপেও যেতিয়া জীৱনান্দৰ অনুভূতি আনে
সময়বোৰো যৌৱনা হৈ ৰাত্ৰিৰ কোলাত শুৱে ৷
মই বহা একেটি দবাত আৰু বহুতো বন্ধু আছে
সিহঁতৰো যাৰ যাৰ এখনি প্ৰেমিক হৃদয় আছে
এইটো খাটাং যে তাইৰ সেউজীয়া অনুভৱে হৃদয়ৰ ৰং তিলমান হ'লেও সলনি কৰিছে ৷
ঠিকেইতো ধুনীয়াবোৰ সকলোৰে চকুত লাগে সকলোৰে ভাল লাগে মোৰ দৰেই ৷
ৰে'লখনৰ প্ৰায়েই সম গতি আৰু তাইৰ মিঠা চাৱনি লাগি
এনে লাগিছে নিস্তব্ধতাৰ মাজতেই কৰিবলৈ লৈছো জীৱন জীয়াৰ সৰল আৱেদন
শূন্যতা ভৰি ভৰি কিয়বা নাজানো এতিয়াও অলপ আছে বাকী
জ্বলিলে প্ৰেমৰ এগছি চাকি
তাইৰ অৱদানেৰেই বিৰিঙিব ওঁঠত ও মনত মিঠা হাঁহি এটি  ৷
তাইক মোৰ ভাল লাগে
জীৱনক আজি পৰ্যন্ত ভালপোৱাৰ সমানেই ৷
তাইৰ বাবে মোৰ গভীৰ এন্ধাৰ হ'বলৈ মন যাই
যাক তাই পোহৰাই সফলতাৰ সুখ পায় ৷
তাইৰ বাবে মোৰ দূৰণিৰপৰা উঁকি মাৰি অহা ৰে'লগড়ীখন হ'বহৈ মন যাই
যাৰ কোলাত উঠি তাই বিশ্ৰামেৰে গন্তব্য স্থান পায় ৷
তাইৰ বাবে মই ৰাতিৰ সুৰীয়া গীত হ'ম
তাইক টোপনি নিয়াবলৈ মই ওৰে ৰাতিটো সাৰে ৰ'ম ৷
সেই ষ্টেচনত দেখা পোৱা ছোৱালীজনীক আকৌ লগ পাবলৈ
ৰে'লগাড়ীখন হৈ মই ষ্টেচনে-ষ্টেচনে বহুখিনি আশাৰে ৰ'ম.....!


কবিতা :: অসহায় কবিৰ স্বীকাৰোক্তি --- সমুজ্জ্বল ডেকা

মই  অসহায় কবি
তই হ'বি মোৰ প্ৰেয়সী
মোৰ জেপ উদং
নকৰিবি তই খং
নাপালে ধন
লগাবলৈ প্ৰসাধনৰ ৰং ৷
মই দুখীয়া
তথাপিও কিয় তই মিচিকিয়াই হাঁহা ?
তই লখিমী
ফুটা মোৰ ঘৰৰ চালি
বৰষুণ আহিলে নিতিতি ক'ত যাবি ?
লঘোণ মোৰটো সদায়ৰে চিনাকি
উজাগৰে নোখোৱাকৈ কটাব লাগিব
তইও দীঘলীয়া বহু ৰাতি
দুখ লাগিব হ'লে তই বেমাৰীজনী ৷
মই প্ৰেমিক
সমগ্ৰ জগতখনেই
মোৰ কাৰণে প্ৰেমৰ প্ৰতীক
তথাপিও পুষ্প বৃষ্টি
তই যে ঈশ্বৰৰ সুকীয়া সৃষ্টি;
তই বিচাৰিলে মৰমেৰে উপচাবলৈ
নালাগে মোক বসন্ত কিম্বা শীত.....!!


কবিতা :: তুমি আহিবা --- মিৰাজ জুলফিক্কাৰ ৰহমান

সন্ধিয়াৰ আগমনৰ এই
হেঙুলীয়া আভা কিযে
মনোমোহা
অকলশৰে বহি নিজান
মনৰ কোঠাৰীত ৰচিব
মন যায় প্ৰেমৰ কবিতা।
তুমিহীন দিন ৰাতিত
শব্দবোৰেও যেন
লুকাভাকু খেলিবলৈ
ধৰিলে কেনেকৈ লিখিম
নিজান মনৰ কোঠাৰীত
প্ৰেমৰ কবিতা।
মোৰ বিশ্বাস তুমি আহিবা...
তুমি আহিবা মোৰ
স্বপ্নমধুৰ শব্দৰ সৈতে খেলিবলৈ
তুমি আহিবা মৰমৰ বৈতৰণীত
স্নান কৰিবলৈ।


কবিতা :: মাৰাং --- সমুজ্জ্বল ডেকা

সেমেকি সেমেকি টুপ্ টুপ্ সৰিল
চকুৰ বহল পতাত এজাঁক বনৰ হৰিণী চৰিল
বুকুখনিৰ ইপাৰ-সিপাৰ সোঁমাজেদি বোৱা নিজৰাৰ দুটি পাৰ;
মাৰাং অ' মাৰাং 
তিয়াঁই তিয়াঁই জুৰোৱা মোৰ তীক্ষ্ণ উত্তাপিত পৰাণ ৷
গধূলিৰ শেৱালি ফুল গোন্ধতে আমোলমোল
টোপনি নাহে কি সাজে দুকাণত বাজি আছে
সুৰৰ ছন্দে-ছন্দে তোমাৰ হাঁহি  কি যে গুণগুণ গুণগুণ ৷
(বি.দ্ৰ : মাৰাং শব্দৰ অৰ্থ হ'ল বৰষুণ ৷)


কবিতা :: আধৰুৱা সপোন --- জানকী ৰায়

নুবুজিলো কেতিয়াও
হয়তো নোৱাৰিলো বুজাব
অথচ দিনে নিশাই প্ৰতিপল
অহৰহ  বৈ থাকে
তোমাৰেই ভাবনা হৃদয়ত ।
নিষ্ঠুৰ তুমি নে মোৰ সময় ?
তোমাৰ নিচিনাকৈ মোৰো দেহত
শিৰে শিৰে ৰক্তকণা বৈ
দেহৰ ভাজে ভাজে
দূখ ভাগৰ, শোক চিন্তাই
অহৰ্নিশে তোমাৰো বাগৰ সলায়
কিন্তু  কিয় আজি ইমান দুৰ্বল মোৰ  অনুভৱ
চিগো বুলিয়েই জানো চিগিব পাৰি
হৃদয়ৰ বান্ধোন !
দেখিছিলো জানা মইওঁ
তোমাৰ দুচকুতে এটি সজল সপোন
সাজিছিলো মৰমৰ ঘৰ
তুমি .... মই .... আৰু আমি .... !
সময়ে সকলো সলায়
সময়ে সকলো পাহৰায়
জীৱনৰ দিশ আজি তোমাৰ সলনি হ'ল
প্ৰেমৰ নতুন শিহৰণেৰে মন আলোকিত হ'ল
সেয়ে চাগে তুমি পাহৰিলা
ভালপোৱাৰ বহু কথা …
এনে বহু আশা, বহু সপোন
যি মোৰ বুকুতে ৰৈ গ'ল আধৰুৱা হৈ ।।


কবিতা :: তুমি মোৰ নোহোৱা --- নয়নজ্যোতি দাস

নীৰৱতা তাইৰ বিলাস !
নহয়..., নহয়...।
কথাৰ ছন্দেৰে মোৰ হৃদয়ৰ দলিচাত
তাই আল্পনা আঁকে ।
তাই আঁচুফুল হৈ ফুলে
জোনাকী মনৰ ঠিকনা তাই নাজানে ।
জীৱন বিলাসৰ সপোন দেখে ।
উদাস দুচকু কাজলেৰে ঢাকে।
তাইৰ বাবে মই আনমনা সপোন এটি হৈ ৰওঁ
তাই মোৰ নহয়
তথাপি তাইক ভালপাওঁ বুলি কওঁ ।।


কবিতা :: ভালপোৱাৰ প্ৰত্যাহ্বান --- সমুজ্জ্বল ডেকা

পৰিস্কাৰকৈ ধুই দিবা বুলিয়েই
হিয়াখন মই তোমাক দিব বিচাৰিলোঁ
তুমি দুহাত মেলি নিজৰ বুলি ল'লা ঠিকেই
কিন্তু জানিব পাৰিলোঁ তোমাৰ হিয়াখনেই
আন কাৰোবাৰ ওচৰত বন্ধকত থোৱা আছে
হয়তো তোমাৰ প্ৰেমৰ দোকানখনত ভালপোৱাৰ ব্যৱসায়
মুদ্ৰাৰ বিনিময়ত খুব ভালেই চলে ৷
হ'ব তুমি আৰু স্পষ্টীকৰণ দিব নালাগে
তোমাৰ মিছা ভাবনাবোৰে পুৰণি যান-বাহনৰ ধোঁৱাৰ দৰে
বিষাক্ত গেছবোৰ নিগৰাই মাথো ক'লাৰে বুকু পোৰে ৷
তোমাৰ হিয়াতেই দেখোন লেতেৰা দ'মবোৰ আছে
পোক হৈ লাহে লাহে গেলিছে
তেজৰ লগত পূজ ওলাইছে
ঘিণ কৰিব নিবিচাৰিলেও
এটা অচিনা দুৰ্গন্ধ নাকত লাগি লাগি
মোৰহে অসুখ সঘনাই বাঢ়িছে
হল-হলাই বমি ওলাই বুকুখনি বিন্ধিছে ৷
তোমাক মোক নালাগে
যদি ভালপোৱাবোৰ বিনা মুদ্ৰাৰে চৰ্তবিহীনভাৱে
এখন হিয়াৰ পৰা আন এখন হিয়ালৈ অহৰহ আহে
তেনে ভালপোৱা লাগে
তেনে ভালপোৱা পাবলৈ বুকুখনে কিছুদিন লঘোণ খাটিও
আনন্দৰ মিচিকীয়া হাঁহিটি মৰাৰ অনুশীলন গঢ়ে ৷

     style"display:block"
     data-ad-client"ca-pub-7266255229823793"
     data-ad-slot"9172966023"
     data-ad-format"auto"
     data-full-width-responsive"true">


কবিতা :: দুখ আৰু দোষ --- নয়নজ্যোতি দাস

মোৰ দোষ:::
তুমি বিচৰাৰ দৰে মই হ'ব নোৱাৰিলোঁ,
তুমি বেয়া পোৱাবোৰক মই ভালপাবলৈ শিকিলো । 
মোৰ দুখ:::
মই বিচৰাৰ দৰে তুমি হ'ব নোৱাৰিলা,
মই ভালপোৱা বোৰক তুমি ভালপাবলৈ নিশিকিলা ।
এতিয়া....
নিজৰ দুখ আৰু  দোষক লৈ সুখী হ’বলৈ শিকিছোঁ ।


কবিতা :: তুমি কলাগুৰু বিষ্ণুপ্ৰসাদ ৰাভা --- বিষ্ণু বড়া 

আকৌ এবাৰ আহা আমাৰ মাজলৈ
তুমি কলাগুৰু বিষ্ণুপ্ৰসাদ ৰাভা,
তোমাৰ কলমে শক্তি নিগৰাই
জাগ্ৰত কৰাহি
চহা কৃষক-বনুৱাক 
‘নাঙল যাৰ, মাটি তাৰ’ এই শ্লোগানেৰে
আকৌ এবাৰ প্ৰতিবাদ কৰিবৰ হ'ল
দৰিদ্ৰ কৃষকৰ ওপৰত হোৱা
জমিদাৰী শোষণৰ
গোলামি কৃষকৰ পথাৰত
ভূমিৰ অধিকাৰৰ বীজ এমুঠি
আকৌ এবাৰ সিঁচি দিয়া।
তোমাৰ কেঁচা মাটি গোন্ধৰ কবিতা,
অসমীয়া জাতিৰ জয়গানৰ সংগীতেৰে
আকৌ এবাৰ জোকাৰি দিবৰ হ'ল,
প্ৰগতিবাদী ভাৱনাৰ অনুধাৱনৰ জৰী ডাল
হে কলাগুৰু
তুমি আহাঁ আকৌ এবাৰ
আমাৰ মাজলৈ
তোমাৰ কলাৰে
জাতিষ্কাৰ হওঁ আমি একেলগে,
জিলিকাই তোলো আমি
অসমী আইক চিৰকাললৈ 


কবিতা :: স্তৱক (০১) --- সমুজ্জ্বল ডেকা

মুখৰ হাঁহিটিৰে ক'জলা ৰাতিবোৰ পুৱাই
বুকুৰ উচ্চতাত কোনে মূৰ দোৱাই
ৰ'দ সনা বৰষুণৰ টোপালবোৰত চকুলোঁবোৰ লুকাই
নৈখনি নুশুকাই
প্ৰেমৰ বীজ সিঁচি সিঁচি জীৱনে মাথো সপোনৰ ৰঙবোৰ দেখুৱায় ৷


কবিতা :: তোমাক মই ভাল পাব নোৱাৰোঁ --- পংকজ ৰাজ কলিতা

নৈ পাৰৰ শিমলু জোপাৰ আঁৰত
থিয় হৈ তোমাক মই চাব পাৰোঁ
ঘৰমুৱা বেলিৰ হেঙুলীয়া কিৰণে
হেঙুলীয়া কৰি তোলা তোমাৰ
চুলিতাৰিৰ প্ৰেমত মই পৰিব পাৰোঁ
তোমাক সপোনত দেখি নিজক 
সুখী কৰিব পাৰোঁ 
কিন্তু তোমাক মই ভাল পাব নোৱাৰোঁ
কাৰণ তোমাক দিবলৈ মোৰ
আন একো নাই আছে মাথোঁ
এখন কঙাল হৃদয় যি তোমাৰ
প্ৰেমক ধৰি ৰাখিবলৈ অসমৰ্থ ।


কবিতা :: অৱশেষ --- নয়নজ্যোতি দাস

আপোন বতাহ জাক
আহে আৰু উভতি যায় 
ভাৱনাৰ সূতাডাল কঁপি কঁপি থৰ লাগে ।
আৰম্ভণি বোৰ শেষ হয়,
আৰু শেষ বোৰ স্বাভিমানী হৈ উভতি আহে 
সন্দেহ বোৰ সলনি হয়,
শেষ নহয় ।
তথাপি তোক ভালপাওঁ (সন্দেহ নাই)
তইটো মোৰ জীৱন,
মোৰ স্বাভিমান ।


কবিতা :: নিঃসঙ্গতা --- জানকী ৰায়

সেউজীয়াৰ পাৰত
হেঙুলীয়াবোৰ বুটলি থাকোতে
তুমিয়েইতো আকোঁৱালি লৈছিলা 
হিয়া শাঁত পৰা
তোমাৰ কোমল আন্তৰিকতাৰে,
এদিন তুমিয়ে কৈছিলা
জোনাকত উমলি থকাই নহয় জীৱন
এইবোৰ ক্ষন্তেকীয়া
ফুটচাইৰ দৰে,
দূখবোৰ আহিলে বহিব দিয়া
কলিজাতে আসন পাতি
আঁউসীৰ আন্ধাৰকো লোৱা আকোঁৱালি
আমাৰ বাবে অন্যতম এয়া,
কিন্তূ এতিয়া যেন .....
নিসংগতা আৰু মৃত্যু একেই
নিৰব কৰি তুলিছে ই
মোৰ সকলো চেতনা …….. ।।


কবিতা :: তুমি আহিছিলা --- সুমন দত্ত 

তুমি আহিছিলা
মোৰ সপোনত
যেতিয়া শেৱালি ফুলি
তল সৰিছিল… 
তুমি আহিছিলা
অতি গোপনে গুজি দিছিলা
প্ৰেমৰ এটি বীজ
মোৰ উকা হৃদয়ৰ চোতাল খনত…
আহিছিলা তুমি
কুঁৱলিৰ ফাঁকে ফাঁকে
আনিছিলা তোমাৰ
সেমেকা চুলিৰ মাদকতা..
আৰু মই কেৱল
তধা লাগি চাই ৰ’লো
শৰৎৰ চন্দ্ৰকো পিছপেলোৱা
তোমাৰ অতুলনীয়তাক…
তুমি আহিছিলা
এজন চিত্ৰকৰৰ
তুলা চালনীৰ যেন
অমৰ সৃষ্টিহৈ…
তুমি আহিছিলা
হৃদয়ৰ প্ৰতিতো ভাজত
তোমাৰ নামটি
লিখিবলৈ…
তুমি..তুমি আহিছিলা
মোৰ সপোনত
যোতিয়া মোৰ অভাবী হৃদয়খনে
উচুপিছিল
হয় তুমি আহিছিলা ।।।


কবিতা :: আধৰুৱা সপোন  --- ছাবিনা ছবনম আলীয়া

আকাশী তৰা মই ,
ৰাতি ফুলা আকাশী তৰা ,
পুৱাৰ কাঁচলি ৰ'দত বিচাৰিলে
মোক জানো পাবা .... ৷
দুৱৰি বনৰ বুকুত
তৰাৰ দীপালী ৰচা ,
আকাশৰ বুকুৰ পৰা হঠাৎ খহি পৰা
মই যে নিয়ৰ এটোপা ..... ৷
তোমাৰ বুকুত এচটা শিল হৈ পৰা
যাদুকৰী ওঁঠযোৰ কাহানিও ঢুকি নোপোৱা
মই যে এটি প্রেমৰ গাঁথা
অস্তিত্ব হেৰুৱা ........ ৷
এৰাতিৰ বেদনাৰে বুকু ভৰা
মই যে শেৱালি তলসৰা ,
উজাগৰী দুচকুৰ পতাত থমকি ৰোৱা
মই যে এটি সপোন
আধৰুৱা ....... ৷


কবিতা :: ল’ৰালি --- মন্জুষা দেৱী

সপোনৰ বালি ঘৰ 
সাজোঁতে সাজোঁতে জীৱনৰ আধা খিনি বয়সে মহটিয়াই নিলে
মনলৈ ফাগুন নমাৰ সময়ত পচোৱাজাকে বুকু উজাৰি নিলে
ল’ৰালিৰ দিনবোৰে মন উন্মনা কৰে
যাব খুজিও সময়ে আগভেটি ধৰে ৷
পোনপটীয়া জীৱন বাটত কিমান খলাবমা
সময় আৰু পৰিস্থিতিয়ে কিমান যে খেলিব নিৰৱ নৱ খেলা ৷
ল’ৰালিৰ মিঠা সুবাস বোৰে মোক বলীয়া কৰে
নিতৌ দলিচা পাৰে নস্টালজীয়াৰ
এক জীয়া সপোনৰ ৷


কবিতা :: ৰুমালখন --- সীমান্ত বৰদলৈ

কোনোবা এটা উৰুঙা বসন্তত
ৰুমালখন এৰি আহিছিলা
শূণ্য চকীখনত।
ৰুমালখন উৱলি গ’ল
ৰুমালখন হেৰাই গ’ল ।
ৰুমালত লাগি থকা পাৰফিউমৰ গোন্ধটোৱে
মোক প্ৰায়েই লৈ গৈছিল সেই বাগিচাখনলৈ
যাৰ ফুলবোৰে মোক কোনোদিনে উপলুঙা কৰা নাছিল।
বাগিচাখনলৈ গ’লেই ফুলবোৰ জীপাল হৈ উঠে
ফুলবোৰ যেন একো একোখন ৰঙীন ৰুমাল ।
ৰুমালখনৰ অবিহনে পাৰ হৈ গ’ল কেইবাটাও বসন্ত
ৰুমালখন উৱলি গ’ল
ৰুমালখন হেৰাই গ’ল
ৰুমালখনৰ গোন্ধটো নাকত লগা যেন পাঁও
উভতি যাঁও বাগিচাখনলৈ হেৰুৱা বসন্তবোৰক বিচাৰি ।


কবিতা :: কোন নো তুমি ? --- ভাৰ্গব বৰমুদৈ

জোনৰ পোহৰত ৰিম-জিম কৈ 
আহিলা মোৰ বুকুলৈ 
চিক-মিক কৈ দূপৰ ৰাতি
আহিলা মোৰ বুকুলৈ
আকাশত জিলিকি থকা তৰাবোৰৰ দৰে 
তোমাৰ যে মূখখনি জোনৰ দৰে
নিয়ৰত তিতি বুৰি কম নেকি 
কোন নো তুমি ?


কবিতা :: বেলিৰ কোঁৱৰ --- পুস্পাঞ্জলী শিৱম

সন্ধিয়াৰ মুনিচুনি পৰত
বেলিৰ কোঁৱৰ
ভাগৰত ধলি ...
বুকুত সাৱতি সন্ধ্যাৰানীক
পছিমত দুবিল ।
হেপাহৰ সপোনক সামৰি ।
আজীৱন ;
খুলিব নোৱৰাকৈ
প্ৰেমৰ গাথি'
আৰু, দুয়ো দুয়োৰে
নৱনৰস হিয়াত, উমলিব নিতৌ
প্ৰতিশ্ৰুতিৰে,
দুয়ো দুয়োকে ।


কবিতা :: এডাল মোমৰ ত্যাগ --- পংকজ ৰাজ কলিতা

নিজৰ জীৱন জ্বলাই
আনক পোহৰ বিলোৱা,
অই অভিসপ্ত মোম
কোনেও নুবুজে তোৰ ত্যগৰ মূল্য ।
এনেকৈ জ্বলি জ্বলিয়ে তই
শেষ হ’বি এদিন ,
এয়াই তোৰ কপালৰ লিখন ।
হয়তো এদিন সকলোৱে বুজিব
তোৰ ত্যগৰ মূল্য,
যিদিনা অমাৱস্যাৰ ক’লা আন্ধাৰে
আগুৰি ধৰিব সকলোকে ।
যেতিয়া নাথাকিব জোনৰ পোহৰ
আৰু নাথাকিবি নিজৰ জীৱন জ্বলাই আনৰ জীৱনক পোহৰাবলৈ তই।


কবিতা :: ৰাতিপুৱাৰ অনুভৱ --- সমুজ্জ্বল ডেকা

ৰাতিপুৱা টোপনিৰ পৰা সাৰ পাওঁ যেতিয়া
চোতালত কপৌ চৰাই এজাক আহি পৰে তেতিয়া
পোহনীয়া পাৰ চৰাইবোৰে
ৰুণ দি বাৰে বাৰে মাতে
দুৱাৰ খুলি দিলেই উৰি গৈ ঘৰৰ মূধচত পৰে ৷
আহ্ আহ্ আহ্ .....
মোৰ মাতত আশাৰ ৰঙবোৰ ভাহে
কপৌজাকৰ স'তে সিহঁতে একেলগে উমলে 
মিতিৰালিৰ ভাষা মৰমৰ ভাষা সিহঁতে ভালকৈ বুজে
সেয়েহে হয়তো
মৰম প্ৰতিদানত আমৰণ মৰম যাঁচিব জানে
শান্তিৰ প্ৰতিদানত আমৰণ প্ৰশান্তি যাঁচিব জানে
নহ'লেনো মূল্যবোধৰ ভাবনা উৰণৰ আচৰণত কেনেকৈ জাগে ৷
ইহঁতৰ উৰণৰ বা লাগি 
মোৰ দগ্ধ হৃদয়ত প্ৰাকৃতিক শীতলতা নামে ৷
হাতত লৈ চাউল,চিৰা আৰু দাইল গুটি
মুঠি- মুঠি নিতৌ দিওঁ সিঁচি
ঠোঁটেৰে খাইছে এফালৰ পৰা বুটলি বুটলি 
স্বচ্ছতাৰ ভাষাও হয়তো সিহঁতে জানে 
সিহঁতে জানে স্বচ্ছতাই দেখুৱাই যে বিৰল কৃষ্টি-সৃষ্টি ৷
কি বাৰু নাজানে....!
শেৱালি সৰা বতৰত
মইনাই লৰি-ঢাপলি আহে
তলসৰা শেৱালি খৰাহীতে ভৰাই
তাই কি যে আনন্দত উমলে
ৰাতিপুৱাৰ শেৱালি আৰু ইয়াৰ সুবাস
ক'ব নোৱাৰাকৈ মোৰো ভাল লাগে...!!


কবিতা :: সংগ্ৰামী মন --- অমিয় কুমাৰ

মই যে কিয় ইমান দুৰ্ভগীয়া 
কেতিয়াবা ভাৱো নিজৰ
জীৱনটোৰ কথা......
মই যে সচাঁই নিথৰুৱা
কাৰোবাক চিৰদিনৰ বাবে 
হেৰুৱাৰ বেদনা......
আকৌ কাৰোবাক 
নিচেই কাষত পাইও
পুনৰ হেৰুৱাৰ যন্ত্ৰনা !
তথাপি জীয়াই আছো
সকলো দুখ-বেদনা পাহৰি
বুকুত হেজাৰ আশা বান্ধি !
নাজানো কেতিয়া পৰিব....
এই সংগ্ৰামৰ অন্ত......
মোৰ মনে কেতিয়াবা
মোক কয়,মোৰ এই
সংগ্ৰাম এদিন নহয় এদিন
পৰিব হেনো বোলে অন্ত;
তথাপি যিদিনালৈ এই
সংগ্ৰামৰ নপৰে অন্ত,
সেইদিনালৈ চলি যাব 
মোৰ এই সংগ্ৰামী মনৰ
সংগ্ৰামী কাৰ্য ।।।


কবিতা :: মায়া --- পুস্পাঞ্জলী শিৱম 

পাৰ হৈ যোৱা
সময় বোৰ আকুহি
ধুসৰিত সোঁৱৰনিৰ সৈতে,
নিতৌ সহবাস এতিয়া,
চপৰা চপৰিকৈ খহে।
অবুজ আকাংক্ষা ।
বাৰে বাৰে আহে , আৰু
যাবলৈ নিদিয়াৰ
ৰনাংগনত যেন ব্যস্ত।
আত্মপ্ৰজয়েৰে ব্যক্তিগত অনুভব এটি ।


কবিতা :: প্ৰেম-প্ৰগলভ-প্ৰতাৰণা আৰু অন্যান্য --- মিৰাজ জুলফিক্কাৰ ৰহমান

মই নাজানো প্ৰেমৰ
কিমান গভীৰতাত
মৌনতাই কথা কয়..।
মই নাজানো প্ৰতাৰণা
আৰু বিচ্ছেদৰ যন্ত্ৰণাৰ
অনুভৱ কেনেকুৱা হয়।
মই নাজানো,মই দেখা নাই।
শুনিছো প্ৰেমে হেনো
জীৱনক সুন্দৰ কৰে..।
বাস্তৱত মই তাৰ প্ৰতিফলন
দেখা নাই মই নাজানো।
মই কোনো দেহজ প্ৰেমৰ
কথা কোৱা নাই...
কিম্বা...
আধুনিকতাৰ বাঢ়নী পানীৰ
সোঁতৰ দৰে বাঢ়ি অহা প্ৰেম
বহুতো দেখিছো প্ৰেমৰ
প্ৰগলভ...
এইবোৰো যেন এক
প্ৰহেলিকাময় সাঁথৰ হে মাত্ৰ।
জীৱনক শেষ কৰি দিয়ে..
এনেকুৱা প্ৰেমে জীৱনৰ পথ
প্ৰশস্ত কৰে নে...
প্ৰেমক লজ্জানতহে কৰে....।


কবিতা :: নিসংগ মোৰ জীৱনটো মৰিশালি --- বিষ্ণু বড়া

স্মৃতিৰ চিতাত জ্বলাই দিয়া নহ’ল
তুমি আৰু মই অঁকা ছবিখন
কাৰণ মই ভাল নাপাওঁ মৰিশালি
ভাল নাপাওঁ ধোঁৱাই আৱৰা আকাশ
বিচাৰিছোঁ মাথোঁ প্ৰাণমুক্তিৰ বিচনা
জ্বলাই দিয়া নহ’ল
মোৰ অতীতৰ সেউজীয়া ৰং
এতিয়া সেউজীয়াবিহীন জয়াল হৃদয়ৰ একোণত
প্ৰেতাত্মাৰ উদ্মাদ নৃত্যৰ জুণুক জুণুক নুপুৰৰ ধ্বনি ,
মই এতিয়া প্ৰেমিক চিৰ নিদ্ৰাৰ
নিসংগ মোৰ জীৱনটো মৰিশালি .....।


কবিতা :: বৃক্ষ --- সমুজ্জ্বল ডেকা

জন্মিয়েই বাঢ়িছা
মাটিৰ তললৈ বিন্ধিছা
পদূলি মুখখনি তোৰ বাবেই মনোমোহা ৷
 ইমান সৰুতে পাইছিলো তোক
মাত্ৰ আছিলে দুটি পাত
এতিয়াতো যৌৱনা গাভৰু হ'লি
ডাল ভৰা পাতবোৰ সৰি সৰি
নেদেখা হয় ৰাতিপুৱা-গধূলিৰ অহা-যোৱা বাট ৷
মোৰ খং নাই
আইজনীও তোক বহুত ভালপায়
চিনাকি পক্ষীৰ গীত শুনি শুনি
তোৰ ফল পাবলৈ আশাৰে বাট চাই;
তোক ল'ৰালিৰ দিনৰে পৰাই বৰ ভালপাওঁ
দুহাত সাবটি কৰো হেঁপাহৰ আলিংগন
মনত আছেনে ?
কেতিয়াৰ পৰা লৈছিলো দায়িত্ব ভৰণ-পোষণৰ
ক'তনো লৈছিলি প্ৰশিক্ষণ তই ?
যোগান ধৰা পানী আৰু গোবৰ সাৰ কৰিবলৈ শোষণ ৷
লহপহকৈ বাঢ়িছিলি যেতিয়া
মোৰ সমান আনন্দ আছিলে কাৰ ?
সূৰুযৰ তাপত
বৰষুণৰ টোপালবোৰত.........
তোৰ জীৱনৰ শত আয়ুস আছে
সহিব নোৱাৰি জিৰাইছো মই
তোৰ বুকুৰ ক'লা শীতল ছাঁতে ৷
তোৰ কুমলীয়া সেউজী পাতত বসন্ত নামিলে
তোৰ ডালত পাতৰ আঁৰত
কুলিটিয়ে সুৰীয়া বিহুগীত জুৰিলে
তই ফুলাবি দেই সুগন্ধিত প্ৰেমৰ ফুল
নাথাকিলে ক'ৰবাত যৌৱনৰ ভুল
মোৰ প্ৰেয়সীয়েও বুজিব তোৰ সৃষ্টিৰ আদিমূল ৷


কবিতা :: প্ৰেমৰ ৰহণ --- হৃষিকেশ দাস

এমুঠি প্ৰেমৰ ৰহণ সানিব দিয়া
তোমাৰ উকা প্ৰাণত
এছাটি শীতল ছাঁ হৈ ৰৱলে দিয়া
চিৰদিন তোমাৰেই কাষত
এপাহ হেপাহঁৰ গোলাপ হৈ ফুলিব দিয়া
চিৰকাল তোমাৰেই ওঠত
এজাক প্ৰেৰণাৰ বৃষ্টি হৈ বোৱাব দিয়া
তোমাৰ শুকান খৰাং মনত ...


কবিতা :: অনুভৱৰ দলিচা --- মিৰাজ জুলফিক্কাৰ ৰহমান

ৰিনিকি ৰিনিকি মনত পৰে
শীতৰ সেমেকা ৰ'দ কাঁচলিত বহি
বহু কথায়ে পাতিছিলো মনৰ
অনুভৱৰ দলিচাত যেন আজিও সেইবোৰে উচুপি উঠে।
পুৱতি প্ৰভাতৰ নতুনৰ ৰ'দালিত
বিচাৰি পাওঁ
মোৰ স্বপ্নময় অনুভৱৰ শিৰে শিৰে
বৈ থকা বৈতৰণীৰ কুলু কুলু
শব্দৰ নিনাদ ।
মোৰ অনুভৱৰ অগোচৰে নিৰুপম সময়বোৰে গতিশীলতাৰ ক্ষিপ্ৰ গতিৰে আগুৱাই গৈ থাকিল
তেজৰঙা বেলিৰ ভটীয়নি সোঁতৰ দৰে ।
অনুভৱৰ দলিচাত স্নিগ্ধ জোনাকৰ কিৰণত শীতৰ সেমেকা ৰাতিৰ বুকুত অনুভৱৰ দলিচাত মৃগনাভী সুগন্ধিৰ দৰে অনুভৱে যেন ঢৌ খেলি থাকে।
ৰিনিকি ৰিনিকি মনত পৰে....।


কবিতা :: মায়া --- হেমেন দাস

আৰু নুসুধিবা ভালপোৱা কি বুলি
জুমিটো চাইছাই বুকুত স্খলিত 
কোমল আকাশ,
নাজানো কিয় পলাশ সৰাৰ পৰত
মুদি দিছিলা নয়ন যুগল
হেঁপাহ যাক বিচুৰ্ণ তোমাৰ
চকুৰ পতাত ৷


কবিতা :: ছবি --- পংকজ ৰাজ কলিতা

মোৰ হৃদয়ৰ মাজত 
এখন ছবি আছে 
কলিজাৰ তেজৰে আঁকিছো 
ছবি খন
চাবলৈ মন গ'লেই 
বুকুত হাত থৈ উলিয়াই আনো 
সপোন আশা সুখ বিষাদ আঁকিছো ছবিখনত
আৰু এটা সমাধি য’ত
মোৰ প্ৰেমক সমাধিস্থ কৰা হৈছে ।


কবিতা :: এলান্ধু --- সমুজ্জ্বল ডেকা

ভগা মাটিৰ ঘৰ
তাতেই সংলগ্ন পাকঘৰ 
চৌকাত সুমুৱাইছে আধা কেঁচা খৰি
হে হৰি,
দেখিছানে বাৰু তুমি?
নাকে মুখে ডিঙিত হেঁচা মাৰি
ধোঁৱাই কৰিছে কিদৰে তাইক ধৰ্ষনৰ বলী ৷
কলিজাত জোৰ আছে
সেয়েহে তাই ফুৱাই আছে
যিমান পাৰে ফুৱাই আছে.......
বুকুৰ উশাহবোৰ বাহিৰ ওলাই  আছে
বুকুৰ উচ্চতাত
আৰু কিমান উশাহ লুকাই আছে!
তেজস্বী জুই একুৰা জ্বলোৱাৰ
আপ্ৰাণ হেঁপাহ
তাইৰ প্ৰতিটো কম্পনত আছে.....!!
দেখিছো ঘৰখন বৰ লেতেৰা হৈছে
দেহৰ তেজবোৰ কাজলী হৈ মূধচত ওলমি ৰৈছে
দিনে দিনে বাঢ়িছে;
তাৰ মানে তাইৰ প্ৰচেষ্টাবোৰ অথলে গৈছে
বতাহ লাগি বিৰূপ ভংগিমাৰে কিনো কৰিছে
তাই আৰু ভয়ত মূৰ্চা গৈছে ৷
কিবা অচিনাকি কেঁচা দুৰ্গন্ধত
স্বচ্ছতাৰ সপোনবোৰ ক্ৰমশঃ গেলিব ধৰিছে....৷
উপায়হীন,
তাইৰোতো আত্মসন্মান আছে....!!


কবিতা :: জুৰিমনিৰ চিঠি --- মৃত্যুঞ্জয় মন্ডল

মোৰ মনত পৰে সেই দিনবোৰ 
সেয়া আছিল অন্য এক সময়ৰ
হাইস্কুলত পঢ়ি থকা দিনৰ 
তুমি আছিলা যেতিয়া কাষত 
যদি ওলোটাই পাৰিলো হয় দিব 
সেই সময় প্ৰবাহ, ধৰি সাবটি, চুমিব
ওঠজুৰি তোমাৰ চিকমিকাই থকা,
জীৱন মোৰ নিৰব যেন এতিয়া,
এক আধৰুৱা কাহিনী,
মই হেৰুৱাইছো মোৰ পৃথিৱী খন
খোলা চকুৰ আগত,
প্ৰেম আছিলা প্ৰথম চাৱনিৰ তুমি,
মই ভালপাওঁ তোমাক ছোৱালী ,
ভালপাওঁ তোমাৰ হাঁহি,
ৰাস্তাত দেখা পালো তোমাক আজি 
তুমি আহি আছিলা খোজকাঢ়ি,
মূৰত ৰঙা গোলাপ সেন্দুৰ সানি
মোক চাই হাঁহিছিলা আৰু সেই
হাঁহিয়ে নিছিল মোৰ মন মগজু কাঢ়ি,
হৃদয়খনে কাৰো কথা ভবা নাছিল,
মাদলৰ ছন্দত হদয় লয় লৈছিল,
কিয় কাৰ কাৰনে নাজানি !
বেচেৰা ল'ৰা কাক ঠগি
থকা বুলি তুমি আছা ভাবি
তোমাৰ বাবে নাছিল তাইৰ হাঁহি ।


কবিতা :: জোনাক ফুলিছে --- হৃষিকেশ দাস

গোলাপৰ পাহি যেন তোমাৰ ওঠৰ হাহিঁত
আজি মৰমে খেলিছে
একণ দুকণ ঠুনুক ঠানাক মোৰ হিয়াত
আজি হেপাহো জাগিছে
মনৰে দলিছাতে আজি প্ৰেমৰে নাচোন
জোনাক ফুলিছে আজি হৈ তোমাৰে আপোন ...


কবিতা :: ফাগুনৰ অনুভৱ --- বিষ্ণু বড়া

ফাগুন যেন এটি সুমধুৰ গীতৰ গুণগুণনি
ফাগুন মানেই এজাক কুমল বতাহে
চুমি যোৱা হৃদয়ৰ কঁপনি।
যি ফাগুণে শীতৰ লঠঙা হোৱা
গছ বিৰিষৰ ডালে ডালে
সেউজীয়া ৰং বুলাই দিয়েহি.….
ফাগুন যেন এখনি ধূলিয়ৰী ভাৱনাৰ আকাশ
ফাগুন মানেই শিমলু মদাৰ পলাশৰ
তলসৰা বিষাদৰ বিননি
যি ফাগুনে প্ৰতি জন প্ৰেমিক প্ৰেমিকাৰ
নিসংগতাৰ দৰদী হৃদয়লৈ
মাতি আনে এজাক বিষাদৰ বৰষুণ...


কবিতা :: আহিবানে তুমি --- শ্বাহিদুল ইছলাম

আহিবানে তুমি
নৱ বৰ্ষৰ দৰে
মনৰ মৰুদ্যান উৰ্বৰ কৰিবলে,
হৃদয়ক হৃদয় দিবলে ।
বিচাৰি ফুৰো আকাশ বতাহত
সিচিঁবলৈ সুপ্ত মৰম
তেজ ৰঙা তোমাৰ দুটি ওঁঠত,
পাতিম যে কথা হিয়া উজাৰি
গাম মই গীত নদীৰ পাৰত;
ফুৰিম মই অৰঙ-দৰঙ
হিয়াৰ গভীৰ উপত্যকাত
আকিম তোমাক মই
হৃদয় বাকৰিৰ মহা শূণ্যতাত ।
যাঁচিম মৰম ভাষাহীন ভাষাত
উপভোগ কৰিম দুয়ো
ব'হাগৰ কিনকিনীয়া বৰষুণ জাক
দুটি দেহৰ অমিয়া সুবাস ।
আশাৰ বন্তি, সৰগৰ শান্তি
মৰম নিজৰা হৈ
আহিবানে তুমি ?


কবিতা :: বন্দীত্ব --- প্ৰশান্ত ধোন সোণোৱাল

পলুৱে বন্দী কৰে নিজক
লেটা সাজি লৈ
উত্তৰণৰ সুবাবদ
আমি নিজক বন্দী কৰিছো
কিহৰ তানত 
জীৱনৰ ভৰত
নে
আৱেগৰ মোহত
বন্দীত্ব যদিও কাম্য নহয়
মোৰ, আপোনাৰ, তেওঁৰ
তথাপিও স্বীকাৰ কৰো
সেই বন্দীত্ব !!


কবিতা :: ঘড়ী --- সমুজ্জ্বল ডেকা

সময় গৈ আছে সুষম দ্ৰুতিৰে
খোজকাঢ়ি খোজকাঢ়ি........
দেৱালৰ ওপৰভাগত
পিতাইয়ে আৰি থোৱা সেই ঘড়ীটোৱে
আজিও গীত গাই থাকে টিক্ টিক্ টিক্.....
পিতাই কিন্তু আজি জীয়াই নাই
কোনোবাদিনাই হাড়ত বন গজিল.....!!
দোভাগ নিশাৰ গভীৰ নিৰ্জনতাত
ইয়াৰ গানে যিমান স্পষ্ট আৰু ডাঙৰ হৈ
মোৰ কাণৰ পৰ্দাত কম্পন তোলে
সিমানেই পিতাইৰ স্মৃতিপ্ৰৱণ স্বচ্ছ সোঁতেৰে 
চকুলোঁবোৰ নিগৰি
কোমল গাৰুটি মোৰ ভিজে....!!
তথাপিও গাৰুটিয়ে খং নকৰে
কিয় জানানে ?
দেউতাৰ মৃত্যুৰ পিছত 
ই সদায় মোৰ লগতেই থাকে ৷


কবিতা :: ভেলেণ্টাইন ডে --- সমুজ্জ্বল ডেকা

সপোনৰ এটি বাটত 
তুমি খোজকাঢ়ি আছা মৌনতাৰে
লগতে মই.....
তুমি দেখোন একো নোকোৱা
কিমান অপেক্ষাৰে বাট চাইছো মই
মোৰ দুওঁঠৰ শব্দবোৰ হেৰাল
তোমাৰো হয়তো একেই অৱস্থা
মোৰ দুচকুলৈ চাইছা 
কি বাৰু দেখিবলৈ পাইছা ?
মই হ'লে দেখিছো তোমাৰ দুচকু 
এসাগৰ প্ৰেম-ভালপোৱাৰে ভৰি থকা ৷
আহিছে অশান্ত পছোৱা
তথাপিও অশান্তিৰ অনুভৱ নাই
তোমাৰ দুচকুৱে মোৰ দুচকুক চাই
পূৰাই আছে ক্ৰমশঃ হৃদয়ৰ শূণ্য ঠাই ৷
ভাগৰ নাই
যদি লাগিছে ভাগৰ 
জিৰাই লোৱা
মোৰ কোলাতে এবাগৰ
গুজি দিওঁ তোমাৰ দুওঁঠতে
জীৱন আনন্দৰ হাবিয়াস ত্যাগৰ.....!!


কবিতা :: নিশাৰ চিঞৰ --- পংকজ ৰাজ কলিতা

কুৱঁলী পৰা আন্ধাৰ নিশা
আকাশৰ জোনাকক এটুকুৰা
ক'লা মেঘে ঢাকি  ধৰিছে । 
এটা চৰাইৰ কৰুণ চিঞৰ
মই শুনিছিলো
কিজানিবা কিবা এটা
হেৰাই যোৱাৰ বেদনাত
চিঞৰি চিঞৰি কান্দিছে । 
ক'লা মেঘ টুকুৰা আঁতৰাব পৰা
বতাহ এজাক অহা হ’লে
এজাক জোনাকৰ বৰষুণ হোৱা হ’লে
কিজানিবা হেৰাই যোৱা বোৰ
বিচাৰি পালে হেঁতেন !


কবিতা :: ক্ষোভৰ উদ্গীৰন --- মুনমী ভট্টাচাৰ্য

শীতৰ বিষন্নতাক নেওচা দি 
সূৰ্যৰ সন্ধানত ঢাপলি মেলা 
পক্ষীজাক যেতিয়া বাৰুদৰ মালাৰে 
শ্বহীদ হৈ উলটি আহে, 
তেতিয়া বাৰু কেনে লাগে 
তেজস্বী সময়ৰ ?? 
শ্রমিক বন্ধুৰ দুঃচিন্তা আৰু 
ৰাজপথৰ জঠৰতাত পিষ্ট হৈ পৰে 
প্রতিবাদৰ তেজাল হুংকাৰ | 
শিলবোৰৰ জীয়া আস্ফালনত 
কঁপি উঠা অৰণ্যই প্রশ্ন কৰে 
এয়াই নেকি সময়ৰ আহ্বান !! 


 কবিতা :: ফাগুন --- সমুজ্জ্বল ডেকা

মতলীয়া ফাগুনে আনিছে পছোৱা
আকাশত উৰিছে ধূলিৰ ফাঁকুৱা ৷
ডাল ভৰি ফুলিছে পলাশ শিমলু মদাৰ ফুল
হৃদয়ত প্ৰেমাকুল ৰঙা ৰঙৰ বোল ৷
দিঠকত ৰিব্-ৰিব্ সুৰৰ ফাঁকে ফাঁকে
সৰা ডাল-পাতবোৰে উচুপিছে বাটে-ঘাটে ৷


কবিতা :: প্ৰিয়তমা --- হেমেন দাস

মোৰ উষ্মা সনা দুগালত
আঁকি দিছিল দুটি ওঁঠৰ গুল গুল
অৱশ শৰীৰত তেওঁৰ
দুখনী হাতৰ পৃষ্ঠপোষকতা
থাৰ্মমিটাৰত প্ৰতিফলিত
তেওঁৰ প্ৰেম ১০৩ ১০৪
অমানিশাটো কেতিয়াবা পোৱা যায়
জীৱনৰ অপূৰ্ব মাদকতা
সিক্ত দুচকুৰ আঁৰে সেইদিনা
চাইছিলোঁ তেওঁৰ দৃষ্টি হৰা মৰম বৃষ্টি …


কবিতা :: ৰিক্সাচালক --- সমুজ্জ্বল ডেকা

ইমান ৰাতিপুৱাই ওলালি তই ৰিক্সাখন লৈ
অ' পিতাই
তোৰ দেহত অকণো দুখ-ভাগৰ নাই
ৰাতি দোভাগতহে ঘৰ সোমাইছিলি তই
ইমান সোনকালেই সাৰ পালিনে তই ?
নে তোৰ দুচকুত টোপনি নমাই নাই ৷
মই জানো
পেটৰ ক্ষুধা নিবাৰণৰ বাবেই ইমানখিনি কষ্ট
তই যে কাহানিও আমাক লঘোণে থোৱা নাই ৷
আমি বুজো অনুভৱ কৰো
সেয়েহে তোৰ সপোনবোৰ ফলিয়াবলৈ বেছি সময় নাই
এমুঠি চাউলৰ বাবে
তোৰ ৰিক্সাৰ চকা কিমান পাক ঘূৰে
কাহানিবা হিচাপ ৰাখিছানে তই ?
নাই!
মাথো হিচাপ মগজুত ঘূৰে
এমুঠি চাউলেৰে আমিবোৰৰ পেট কিমান জুৰে
সেয়েহে থাক তই  ৰিক্সা চলাই ৰাতি দোভাগলে ৷
তোৰ পেটৰ ছালচোন পিঠিৰ হাড়ত লাগিছে
তথাপিও কিয় তোৰ মুখমণ্ডলে মিচিকিয়াই হাঁহিছে ?
তই হয়তো ভাবিছা
আমিবোৰে বৰ দুখ পাম !
দুখত বুৰ গৈ অন্যায়ৰ পথত ক'ৰ'বাত হেৰাই যাম ৷
তোৰ হাঁহিতো কিমান আবেগ আছে
আমি উপলব্ধি কৰিছোঁ অ' পিতাই
তই ভয় নাখাবি
কিয়নো তই দেখুওৱা সততাৰ পথবোৰ আমি কেতিয়াও পাহৰা নাই ৷
তোৰ ভৰিত চেণ্ডেল নাই
হাতত নাই হাতমোজা
নে গাত আছে শীত কমোৱা গৰম চোলা
ইমান পুহমহীয়া ঠাণ্ডা
কিদৰে সহি থাকিব পাৰিছা ৷
তই লাজ নকৰিলে আমি লাজ নাপাওঁ
কোনোবা বৰমূৰীয়াক সোধচোন
কিজানিবা সিহঁতৰ পৰা কিবা সহায় ভীক্ষা পাওঁ ৷
তোৰ ৰিক্সাত ক’ত ঠাই ঘূৰে
উচিত মূল্য বিচাৰিলেও
কিয় খং দেখুৱাই গালি-গালাজ কৰে
কিমানেই আকৌ দুৰ্বলতা বুজি
অকাৰণত তোক উপলুঙা কৰে !
সঁচাই বৰ খং উঠে
দুখত মোৰ চকুলোঁবোৰ টোপা-টোপে সৰে ৷
কোনোবা হয়তো ইঞ্জিনিয়াৰ
কোনোবা হয়তো ব্যৱসায়ীক-ঠিকাদাৰ
কোনোবা হয়তো অন্য চাকৰিয়াল..........!
প্ৰতিবাদ কিমান কৰিলি
কি কৰিবি আমিবোৰ সৰু মানুহ !
মুখ মেলিলেই আজি দেখোন  জগৰ লাগে.....!!
তই সময়ক এবাৰ সুধি চাবি
বুকু জ্বলাই আহিছে যি
এয়াই অপেক্ষাকৃত পৰিৱৰ্তন নেকি ?
নহয় যদি এয়ানো কি
পিতা মই নাথাকো আৰু এনেকৈ বেকাৰ !


কবিতা :: বন্ধু --- হেমেন দাস

ফটা জেপেৰে মাৰ্বল সৰি
পৰা দিনৰ কথা সেয়া,
মোৰ কিশোৰ জোনালী মেঘত
ঠুপি ঠুপি তৰাৰ সমাহাৰ আঁকি
পৰিপূৰ্ণ সুখৰ লালিমা সানিলা,
তোমাৰ পৰাই জানিছিলোঁ
সাগৰ ইমান বিশাল বুলি,
য’ত হাতী যেন তিমি মাছ
অনায়াসে সাঁতোৰে,
তোমাৰ পৰাই জানিছিলোঁ পাহাৰ খনৰ
সিপাৰেও যে বাস কৰে মানুহ,
মনত আছেনে ৰজা মন্ত্ৰীৰ খেল বোৰ
লুকা ভাকু খেলা দিনবোৰ,
সাঁচি ৰখা স্মৃতিবোৰ যেন
খোপাট গুজি থোৱা নাচনী
জনীৰ কঁপৌফুল পাহি,
তাৰেই ভেটিয়ে এদিন গঢ়িছিল
মোৰ অফুৰন্ত উদ্যম কলিজা,
ফেনে ফুটুকাৰে বাঢ়ি অহা মোৰ যৌৱন
তেজাল ঘোঁৰা হৈ দৌৰিছিল যিদিনা
তয়েই জানো লগোৱা নাচিলি লেকাম স্থিৰতাৰ,
মোৰ অস্থিৰ অগ্ৰাসী কামৰ
পাভূৱলী মনৰ ক্ষীপ্ৰতা
তয়েইতো কৈছিলি,
“অলপ সুস্থিৰে নাযাৱনে”
মই জানো মই হৈ থাকিলোঁ হয়
তই যদি তই ন’হলি হয়,
তোৰ সান্নিধ্যৰ নিভাঁজ আদৰ
মোৰ কোনোবা জনমৰ
কৰ্মৰ পবিত্ৰ প্ৰাপ্তি,
দিবলে একোকে নাই
ল’বলে অনেক ল’লো,
কি যাচিনো তোমাৰ  ঋণ সুধাও
মৰমৰ সখা মোৰ,
সেয়েহে এই দুখীয়াৰ
বুকু খুলি যাচিছোঁ তোক
স্নেহৰ সেয়া এফাঁকি
সমীচিন যদি হয় লোৱা সাৱটি…


কবিতা :: আৱেগৰ চকুলোৱে --- চিত্ৰৰঞ্জন নাথ

আৱেগৰ চকুলোৱে ধুৱাই পেলাইছে
এলাগী হৈ পৰি থকা সমাজখনক !
হিংসুক জন্তুবোৰে
খেদি ফুৰিছে
সিহঁতবোৰক
একামোৰত নিশেষ কৰিবলৈ ৷
সিহঁতবোৰে জানে
দুৰ্বলী হ'লেও (??)
ভোক নিৰাময়ৰ বাবে
এয়াই এতিয়া
একমাত্ৰ খাদ্য ৷ 
হাতে ভৰিয়ে মূৰে
য'তে পাৰে
মাথো কামুৰিছে !
পিছে,
শৰীৰৰ মাংসবোৰ চোন চিঙিব পৰা নাই !
মাংসবোৰ কৰবাত শিলৰ দৰে টান,
কৰবাত ৰবৰৰ দৰে ঢিলা হৈ পৰিছে ৷
আক্ৰমন আৰু আক্ৰমন ৷
পত্যাক্ৰমন কৰাৰ মানসিকতা
তাহানিৰ পৰাই নাছিল
সেই জাতটোৰ ৷
নিজকে সঁপি দিছিল
তাহানিতেই সিহঁত বোৰৰ ওচৰত !
শিল আৰু ৰবৰ হৈছে ক্ৰমাৎ


কবিতা :: সেন্দূৰ --- সমুজ্জ্বল ডেকা

উদিত সূৰুযটি
অস্ত নাযায় দুখত
তোৰ হাঁহিটি ভিজা ভিজা দুওঁঠত
বিৰিঙিছে কিমান আশাৰে সুখত !


কবিতা :: সূৰ্য্য নামিছে --- মেহেনাজ সৰকাৰ

কল্পনাৰ জাল গুঠি 
ব’হাগৰ সাজেৰে সূৰ্য্য নামিছে 
হৃদয়ৰ পদুলি মুখত 
গাভৰু ৰ’দালিৰ পৰশত 
ন কৈ গজালি মেলিছে 
এটি দুটি সপ্নৰ কলৰল
তাইৰ নিষ্পাপ অৱয়বটো 
স্পষ্ট ৰূপত জিলিকি আছে 
শয়নে সপোনে
নিৰ্জনে  ...


কবিতা :: নতুন গ্ৰহলৈ --- মেহেনাজ সৰকাৰ

ব’লানা আমি যাওঁগৈ
— ক’লৈ 
য’ত প্ৰেমৰ নামত 
অপ্ৰেমৰ বিভিষিকা নাথাকিব
য’ত ধনৰ পৰিবৰ্তে
হৃদয়ৰ দামেৰে প্ৰেমৰ দৰ দাম নচলিব 
—  কিন্তু ক’লৈ 
নতুন গ্ৰহলৈ
য’ত মানুহ নামৰ অমানুহবোৰ পৰ্দাপন  কৰা নাই
এতিয়াও...


কবিতা :: অভিসাৰিকা --- ছানকুমাৰ কলিতা

জীৱনৰ সৰ্বস্ব হেৰুওৱা স্বত্তেও
তাইৰ ভাগৰি নপৰে..
ক্ষোভৰ জুই সেমেকি জ্বলে
তাই জানে
সতীত্বৰ মূখাগ্নিধাৰী ফাইভ হানড্ৰেডটতেই হয়তো জড়িত
পেট পো'ৰ সপোন..
পিঠিত চিগাৰেটে পোৰা দাগবোৰৰ যন্ত্ৰনাই
হয়তো হ'ব পাৰে
পেট পো' সফলতাৰ আঁৰৰ কাহিনী..
এমাডিমা ৰজনীৰ নিৰ্জনতা
কাৰ বাবে এই উপবাস !
ষ্ট্ৰীট লাইটৰ গাভৰু বসন ফালি
শীতৰ অমানিশা দূৰ অৰ্গেনৰ পৰা ভাহিঁ আহে..
   মানুস্ মানুসেৰ্ জন্যে জীৱন জীৱনেৰ্ জন্যে..
অৰ্বাচীন এপলক তৃপ্তিৰ কামনাত নিত্যনতুন গহীন কন্ঠই তাইৰ ককাঁলৰ ভাজঁত মূৰ্ছা যায়..
শেৱালিৰ সুৱাস
নিয়ৰত ভিজে....


কবিতা :: ভোগালী --- হেমেন দাস

আকৌ এবাৰ শুকুলা আকাশত
ডাৱৰৰ নিভাঁজ চেঁচা কুঁৱলীৰ বা:
দুচকুত শৈশৱ জিলিকি উঠিছে
কৰবাত চাগে কঁহুৱা উৰিছে,
খেদি ফুৰা ঘৰচিৰিকা কিশোৰ মনত
যেন নিৰৱবধি গঙ্গা স্ৰোত,
শুকান কলপাতৰ আঁৰে আঁৰে
জীৱন আকৌ চঞ্চলা,
নৰা সাৱটি থিয় হৈ
পথাৰ শুৱনি ভেলাঘৰ,
সীমাহীন হৃদয়ত জাগি উঠে
সীমাহীন হাবিয়াস,
এপাচি চাউলত আইৰ কৌশলী হাতৰ
বুলনিত ফুলি উঠে মাঘ …


কবিতা :: মোৰ এটা সপোন আছিল --- মিৰাজ জুলফিক্কাৰ ৰহমান

মোৰ এটা সপোন আছিল
এদিন মই বৰক্ষেত্ৰী মহাবিদ্যালয়ত পঢ়িম ।
অসমীয়া বিষয়টো প্ৰধান বিষয় হিচাপে লৈ ।
যিদিনাখন মই মহাবিদ্যালয়খন দেখিছিলো সেইদিনাখনে হয়টো
মোৰ সপোনত খোপনি পুতিছিল বৰক্ষেত্ৰী মহাবিদ্যালয়ে ।
মোৰ ভাল লাগে শিক্ষা বিষয়টো
কিন্তু দেৱান নজৰুল ইছলাম চাৰৰ ৰসগ্ৰাহী পাঠদানৰ প্ৰতি দুৰ্বলতা আছে ।
মোৰ ভাল লাগে দৰ্শন বিষয়টো কিন্তু আব্দুল মতলিব চাৰৰ খুহুতিয়া পাঠদানৰ প্ৰতি মোৰ দুৰ্বলতা আছে ।
মোৰ ভাল লাগে হিন্দী বিষয়টো কিন্তু জাকিৰ হুছেইন চাৰৰ তত্ত্ব গধুৰ কথাৰ পাঠদানৰ প্ৰতি মোৰ দুৰ্বলতা আছে ।
মোৰ ভাল লাগে ৰাজনীতি বিষয়টো কিন্তু তপন বৈশ্য চাৰৰ স্পষ্টবাদী কথনশৈলী পাঠদানৰ প্ৰতি মোৰ দুৰ্বলতা আছে ।
মোৰ ভাল লাগে ইংৰাজী বিষয়টো কিন্তু ড° মামণি ভট্টাচাৰ্য বাইদেউৰ অভিজ্ঞতাৰে সমৃদ্ধ পাঠদানৰ প্ৰতি মোৰ কৰবাত কিবা এটা দুৰ্বলতা আছে.... ।


কবিতা :: মোৰ শুকান মৰুভূমিত তুমিয়েই এটোপাল বৃষ্টি --- সুজিত কুমাৰ নাথ

মোৰ শুকান মৰুভূমিত তুমিয়েই এটোপাল বৃষ্টি
আছিলা
হয়,আছিলা,
আজি দেখোন সেই বৃষ্টি আকৌ শুকাই গ’ল
আৰু পৰি ৰ’ল মোৰ শুষ্ক হৃদয় ।
আজি এই দুখীয়া কবিৰ হেৰুৱাবলৈ একো নাই,
মাথো বাকী ৰৈছে এই দেহসঁজাটি ।
তুমি ভাবিছিলা ছাগে মই 
মোবাইলৰ এটা ৰিচাৰ্জ কাৰ্ড,
ব্যৱহাৰ হোৱাৰ পিছত দলিয়াই দিলা ।
কিন্তু এই কবিৰো এখন হৃদয় আছে,
কাৰোবাক হিয়া উজাৰি ভাল পোৱাৰ ক্ষমতা আছে ।
দুৰ্গাপূজাৰ যে আমাৰ সেই লগ কৰাবোৰ
তোমাৰ লগত কৰা ধেমালিবোৰ,
তুমি কৰা খং অভিমানবোৰ,
আৰু তোমাৰ সেই হাঁহিটো,
এই সকলোবোৰ স্মৃতি হিচাপে লৈয়ে
পাৰ কৰিম জীৱনৰ বাকীবোৰ মুহূৰ্ত ।
ইতি – তোমাৰ শুভাকাংক্ষী ।


কবিতা :: মমতা --- শ্বাহিদুল ইছলাম

আই! সাৰ পাইয়েই দেখিছিলো
হাঁহি-মমতা ভৰা
তোমাৰ সুশ্ৰী মুখনি
দিগন্ত ভেদি উদিত ৰবি ।
সৌ সিদিনাৰে কথা
আছেনে মনত তোমাৰ ?
তোমাৰ হাতে হাতে
হাত ধৰি ফুৰিছিলো
বকুলৰ তল,
শৈশৱৰ প্ৰতিটো প’ল ।
তোমাৰ অবিৰত শ্ৰম,
অক্লান্ত মৰমত
ধন্য মোৰ এই জীৱন
আজি অলপ সাহসকনো নাই
অ' আই
তোমাৰ সন্মুখত আহিবলে,
কি দৰে নো পূৰাও
তোমাৰ অনাবিল মৰমৰ মান ।
আই, মোৰ জীৱনৰ আভৰণ
তুমিয়ে মোৰ স্বৰ্গ, মোৰ সত্য
তুমিয়ে কালজয়ী সৃষ্টি, জগতৰ শান্তি••••••।


কবিতা :: কবিতাৰ সমুদ্রত --- মেহেনাজ সৰকাৰ

কবিতাৰ নীল সমুদ্রৰ ঢৌৱে ঢৌৱে 
এখনি দীপ্ত চিনাকি মুখ 
ৰঙীন ওঁঠৰ সেউজ কোমল হাঁহি 
নিৰিবিলিৰ নিস্তব্ধতাত প্ৰাণ পাই উঠা 
মৰমৰ মইজনীৰ বসন্তৰ উত্তাপ ।


কবিতা :: তুমি --- মেহেনাজ সৰকাৰ

এটি দুটি এঘাৰটি তৰাৰ দেশ 
নিতৌ বগাওঁ ভালপোৱাৰ জখলাৰে 
দুহাত ভৰি বুটলি লওঁ 
তোমাৰ নেঘেৰি খোপাত গুজিবলে 
জানোচা 
ঘূৰণীয়া জোনজনী হৈ তুমি উজলা ।


কবিতা :: উৰন্ত চুমা --- মেহেনাজ সৰকাৰ

এটি উৰন্ত চুমা পঠিয়াই দিলো তোমালৈ
আলফুলে সাৱটি
ধন্য কৰা প্ৰেমৰ ঠুনুকিয়া কলিজাক
জাক জাক তৰাৰ মাজত
তুমি যে সহস্ৰজনৰ নয়নৰ মণি
হিয়াৰ আমঠু....


কবিতা :: বিফল জীৱন --- সুজিত কুমাৰ নাথ 

সপোনবোৰ যেতিয়া ধ্বংসস্তূপত পৰিণত হয়,
আশাবোৰ যেতিয়া নিৰাশা হৈ ৰয়,
তেতিয়া মাথোঁ বাকী ৰয় জীৱনৰ অমানিশাবোৰ ।
নৈপৰীয়া মথাউৰিটোত বহি সুধিলো 
সৌ বিশাল আকাশ খনক,
মই জানো জীৱনত সফল হ’ব পাৰিম ?
পাৰিম জানো অমানিশাৰ আন্ধাৰ নাশিবলৈ ?
আকাশে উত্তৰ দিলে
বিফলতাৰ পৰাইতো সফলতা লাভ কৰে
বিফল ন’হলে সফল হোৱাৰ জানো অৰ্থ আছে ?
এতিয়া ময়ো সেই আশাকে লৈ জীয়াই আছো,
জীৱন নদীত এজন ব’ঠাহীন নাৱিক মই ।


কবিতা :: আকৌ এবাৰ চাবলৈ মন গৈছে --- মেহেনাজ সৰকাৰ

আকৌ এবাৰ তোমাক চাবলৈ মন গৈছে 
হালধীয়া আবেলিটোত নহয় 
নহয় নিৰিবিলিৰ মোহনাতো 
প্ৰেমৰ উৱলি যোৱা সোঁতত 
দুয়োৰে চিনাকি 
মুখামুখি দুটি দুৱাৰৰ 
দুটি প্ৰান্তত ৰৈ
লাজুক লাজুক চাৱনিৰে ...


কবিতা :: স্মৃতিৰ জোলোঙা --- মিৰাজ জুলফিক্কাৰ ৰহমান

পুৰণি স্মৃতিবোৰ সুঁৱৰিলে ভাল
মনটো সেইখিনি সময়লৈ ঢাপলি মেলি হয়টো মধুকৰৰ দৰে বিচাৰি ফুৰে স্মৃতিৰূপে ৰৈ যোৱা ক্ষণবোৰ ।
স্মৃতিয়ে ৰিঙিয়াই...
এৰি অহা কোনোবা এটি মুহুৰ্তই
এৰি কেইটামান দিনে
এৰি অহা কিছুমান সময়ে ।
মোৰ হৃদয়ৰ মণিকোঠাত মই সজাই ৰাখিম বন্ধুত্বৰ আপোনত্বৰ আলিংগনবোৰ
মই জীয়াই ৰাখিম স্মৃতিপটত ।
মই সঞ্চিত কৰি ৰাখিম এৰি অহা দিনৰ সুবাসিত সান্নিধ্যবোৰ
স্মৃতিৰ দিনলিপিত ।
চিৰস্মৰণীয় কৰি ৰাখিম বন্ধুত্বৰ
এনাজৰীডাল ।
স্মৃতিৰ জোলোঙা বুকুত বান্ধি মনত
এসাগৰ আশা লৈ মনৰ মাজত অযুত সপোন লৈ সকলোৱে আগবাঢ়ি যাম জীৱন পথৰ সন্ধানত ।
এদিন লগ পাম একো একোজন ব্যস্ত নাগৰিক হিচাপে ।
সেইখিনি সময়তে মনৰ মাজত হেন্দোলনি তুলিব স্মৃতিৰ জোলোঙাই ।
প্ৰতিধ্বনিত হ'ব মনৰ মাজত কলেজীয়া দিনৰ বহুতো স্মৃতি ।


কবিতা :: অস্থিত্বহীন  তোমাৰ স্মৃতি --- বিপুল কাকতি

ৰিমিজিমি
মোৰ সপোন উৰে
দুচকুৰ সপোনে পথ হেৰুৱাই
তোমাৰ কাষলে উৰি যায়
মোৰ সপোনৰ ঠিকনা পাই
নিৰিৱিলি পদুলিৰ ৰজনীগন্ধাই
কাহিলি পুৱাত সুবাস হেৰুৱাই
মোৰ সপোনত তোমাৰ
সেমেকা সেমেকা পৰশ পাই
কুৱঁলীৰ  কানে কানে
স্মৃতিৰ উচুপনি জানো
শুনা তুমি Rose ???
নিশাৰ আন্ধাৰে
যেতিয়া মোক ৰিনিকিয়াই!!!
জিৰি জিৰি জোনাকী পৰুৱা
তিৰ বিৰ কৰে
তোমাৰ অপেহ্মাত
মোৰ হৃদয়ত ঋতু আহে
হেপাঁহৰ বাগিছাত
সৰা শেৱাঁলী পাহিৰ চিকিমিকি
সেমেকা সেমেকা দুৱৰিৰ দলিচা
কুঁৱলীৰ আচলে ঢাকি
শৰতৰ শেতেলি সন্ধা
ঘৰমূৱা পখীৰ দৰে মোৰ
মন উৰনীয়া,
ঠিকনাহীন সপোনে ;
বিষাদৰ গীত জুৰি
শেষ নিশাৰ
শেঁৱালী পাহিৰ সুবাসত সৰা
নিয়ঁৰ কোলাত
কান্দি কান্দি কয়
বেদনাৰ কবিতা
মোৰ সপোন হাবাথুৰি
হৃদয়ৰ অজান হেপাঁহৰ
মুখা পিন্ধি
উকা কপালৰ কলকলনি
শুনো হেৰুৱা গীতৰ উচুপনি
জিমি জিমি সপোন
উৰি উৰি
হেৰুৱা পথৰ ঠিকনা
বিচাৰি বিচাৰি
মোৰ মনৰ মাথো
তোমাৰ কাষলে যোৱাৰ হাবাথুৰি  !!!!


কবিতা :: প্ৰেমৰ অনুভৱ --- মেহেনাজ সৰকাৰ 

প্ৰেম নিশ্চয় এনেকুৱাই 
উজাগৰী নিশাত সপোনে ডেউকা মেলে 
একে একে তিনি হোৱাৰ খেল খেলে
তুমি হীনতাৰ বেদনাত 
বৰষা নিগৰে...


কবিতা :: নৱ বৰ্ষ ২০১৮ --- বিকাশ কলিতা

আকৌ আহিল নতুন বছৰ
নতুনত্বক আকোঁৱালি ল’বলৈ আমি সদায়েই প্ৰস্তুত
ন ন সপোন ৰচি
ন ন প্ৰতিশ্ৰুতিৰে
ন ন আশা ৰচোঁ বহুত হেপাহেৰে
সলনি হয় বেৰত আৰিথোৱা কেলেণ্ডাৰ খন
বহু ঘাত-প্ৰতিঘাত 
আশা-প্ৰত্যাশা
সুখ-দুখ ৰ মাজেৰে পাৰ হয় বছৰ বোৰ
কিন্তু সলনি হয় জানোঁ সমাজৰ কু চৰিত্ৰ বোৰ
শেষ হয় জানো আমাৰ মনৰ ম্লানিনতা বোৰ
দিন বাগৰি বছৰ যায় বাগৰি
আমিও আগবাঢ়িব লাগে মনৰ 
সমাজৰ কু চৰিত্ৰ বোৰ আতঁৰাই সু স‍ংস্কাৰ বোৰ আকোঁৱালীলৈ
নৱবৰ্ষক আদৰি লোৱা অনাগত দিনবোৰ সকলোৰে বাবে সুখৰ হওক বুলি...


কবিতা :: ভালপোৱাৰ ঠিকনা --- মেহেনাজ সৰকাৰ

মই সুধিছিলো 
     ভালপোৱাৰ স্হায়ী ঠিকনা ক’ত 
     চকুৰ চাৱনিৰ সূৰ্যমুখীত 
     নে কাৰোবাৰ বুকুৰ বাতৰি লৈ 
     ওপঙি ফুৰা শূন্যতাত 
তাই আগবঢ়াই দিলে 
      বুকু ফালি কেঁচা কলিজা এখন …


কবিতা :: ভালপোৱা --- প্ৰদীপ দাস

ভালপোৱাটো
শীতৰ নিয়ৰৰ দৰেই দুষ্ট...
দূৰৰ পৰা কি যে অপূৰ্ব জিলিকনি
ওচৰ পালে যেন দুটুপাল অশ্ৰুকণা 
অথবা
পিতাইৰ ঘামে বিৰিঙা 
পৰিশ্ৰান্ত দেহা ...!


কবিতা :: আমি বেকাৰ ল'ৰাবোৰ --- শেখৰ ভট্ৰাচাৰ্য

আমি বেকাৰ ল'ৰাবোৰ 
একো একোজন গুণ্ডা 
এই ভদ্ৰ সমাজৰ চকুত ।
পেট্ৰল-ডিজেলৰ দাম বৃদ্ধি
বিদ্যুতৰ মাচুল বৃদ্ধি
সাধাৰণ মানুহক হাৰাশাস্তিৰ
ফলত আহ্বান কৰা অসম বন্ধৰ বাবে 
আমি বেকাৰ ল'ৰাবোৰ গুণ্ডা 
চৰকাৰ আৰু প্ৰশাসনৰ চকুত ।
ধুনীয়া ছোৱালীক প্ৰপোচ কৰাই আমাৰ নিচিনা বেকাৰ ল'ৰাবোৰৰ কাম
সেইবাবে আমি গুণ্ডা 
ছোৱালীহঁতৰ দেউতাৰ চকুত ,
পকেট খালি হ’লে 
দামী উপহাৰ দিব নোৱাৰিলে
DSLR আৰু বুলেট নথকা হ'লে 
আমিবোৰ হৈ পৰো অসভ্য ল'ৰা ছোৱালীহঁতৰ চকুত ।
আন্দোলন কৰিলে কমিউনিষ্ট
সমালোচনা কৰিলে বিৰোধী ,
আমি বেকাৰ ল'ৰাবোৰ প্ৰতিদিনে একো একোটা নতুন পদ পাইয়ে থাকোঁ । 
তথাপি কিয়বা ভাল লাগে 
গুণ্ডা হ’বলৈ 
দুৰ্নীতি দেখিলে প্ৰতিবাদ কৰিবলৈ,
সৰু সৰু কথাত দীঘলীপুখুৰী কপাবলৈ ,
ভাল লাগে গুৱাহাটী বিশ্ববিদ্যালয়ৰ ছোৱালীৰ লগত প্ৰেম কৰিবলৈ ,
ভাল লাগে নেহৰু পাৰ্কত 
তাইৰ লগত সন্ধিয়া কটাবলৈ,
আমাক যিমানে গুণ্ডা ,অসভ্য বুলি পদ নিদিয়ক কিয় ?
আমি বেকাৰ ল'ৰাবোৰ যে এনেকোৱায় ।


কবিতা :: বৰষুণৰ বতৰত --- মেহেনাজ সৰকাৰ

আকাশ ছিদ্ৰ হোৱাদি বৰষুণ পৰিছে 
এজাক ৰুনুক জুকুন বৰষুণ
শান্ত সমাহিত নিৰিবিলি কোঠালি 
বাহিৰত বৰষুণৰ মধুৰ ধেমালি 
আস ! বৰষুণৰ এই নান্দনিক দৃশ্যত 
তোমাৰ সৈতে অলপ তিতাৰ আমেজ ল’ব পৰা হ’লে 
মন মগজু  শিহঁৰিত হ’লহেতেন 
জিৰ জিৰ এজাক হিম চেঁচা শব্দৰ বতাহত 
নাইবা কৰ্ণ কুহৰ গুঞ্জৰিত হৈ উঠিলেহেঁতেন   
হেজাৰ সুৰৰ অযুত কল্লোল 
হেই ! বৰষুণৰ বতৰত 
মনত পৰেনে 
তোমাৰ কবিৰ কবিতাৰ পক্তি 
বৰষুণৰ নান্দনিক দৃশ্যত হেৰাই যোৱা 
তোমাৰ কবিক কাষতে পাবা ।


কবিতা :: গল্প --- মেহেনাজ সৰকাৰ

নিৰ্জন নিশাৰ
শাৰদীয় জোনাকৰ মোহনাত
তোমাক এটি গল্প শুনাম
হৃদয়ৰ ভাষাৰে লিখা গল্পটো
বেছি ডাঙৰ নহয়
ৰামধেনুৰ সমস্ত ৰঙেৰে বোলোৱা
অনুগল্প
থাওঁক দিয়া
কেইটামান নিমজ শব্দৰ গল্পটো
দুচকুত পঢ়ি চোৱা ...


কবিতা :: বিয়লী আকাশৰ স্তব্ধ সময় --- মেহেনাজ সৰকাৰ

বিয়লী আকাশৰ স্তব্ধ সময়
নহয় মাথো এটি কবিতাত
জীৱন জুৰি বৈ যোৱা
স্মৃতিৰ বোকোচাত
বিয়লী আকাশ
মুখামুখি ঘৰৰ দুটি দুৱাৰত
এটিত মই
আনটোত তুমি
কি চাইছিলো তেনেকৈ দুজনে
একান্ত গোপনে
মনালিছাৰ হাঁহিৰ দৰে
তোমাৰ হাঁহি নহ’লেও
হৃদ সাগৰত ঢৌ তোলাত
কোনো গুণে কম নাছিল
মনৰ চোতালত
ৰিমজিম ৰিমজিম সপোনৰ চুমাচুমি
ফাগুনে কঢ়িয়াই
নতুন আশাৰ মৌচুমী
বছৰ বাগৰি গ’ল
সময় সলনি হ’ল
সলনি নহ’ল
বিয়লী আকাশৰ স্তব্ধ সময় ।


কবিতা :: প্ৰেম , কবিতা আৰু মই --- মেহেনাজ সৰকাৰ

প্ৰেম আৰু কবিতাৰ সৈতে
মোৰ অভিন্ন সংসাৰ
নাজানো কেতিয়া সোমাই পৰিলো এই বন্ধনত
বোধহয় তোমাক দেখাৰ পিছৰ পৰাই
প্ৰেমৰ সোৱাদ সনা
শব্দৰ বুটা বছা
মোৰ কবিতাৰ পখিলাবোৰ
ৰ'দ হৈ উমলি থাকক
তোমাৰ প্ৰত্যেকটা সুন্দৰ ৰাতিপুৱাত
প্ৰেম
কাৰো অনুমতি নোলোৱাকৈ
নিজানত ফুল হৈ ফুলি থকা
ঈশ্বৰীক অনুভূতি
কবিতা
অনুভূতিবোৰ ছন্দৱদ্ধ ৰূপে গঢ়ি তোলা
কবি মনৰ
উৎকৃষ্ট শিল্প
মই
প্ৰেম আৰু কবিতাক
জনতাৰ পদুলিত তুলি ধৰা
যাযাবৰী প্ৰেমিক ॥


কবিতা :: নষ্ট প্ৰেমিকৰ পদ্য - ৩ --- মেহেনাজ সৰকাৰ

বুকুৱেদি বৈ গৈছে প্ৰেমৰ যমুনা 
হালধীয়া বেলিৰ 
আলো-ছায়াৰ দোমোজাত বহি চোৱা 
তাজমহলৰ হৃদ স্পন্দন 
নষ্ট প্ৰেমিকৰ নিৰলা পঁজাত 
মুঠি মুঠি শাৰী শাৰী জোনাক ...


কবিতা :: আত্মকথা - (ক) --- নেকিবুৰ ৰহমান

বিচাৰি জীৱনৰ অৰ্থ
আজি মই ব্যৰ্থ ৷
কি আছে ফাগুনত .....
ৰং
ৰস
নে 
.......
......
......
ৰঙা ?
কঙা !
সকলোবোৰ যেন মিছা জীৱনত !
সকলোবোৰ যেন নিচা যৌৱনত !
শূন্য বাবেই অভ্যস্ত ,
শূন্যতাক লৈয়ে ব্যস্ত ৷
ফাগুনৰ সৰাপাত
জীৱনৰ কুঁহিপাত
আজি অৰ্থহীন
যেন শেষ হৈ যাব
ভৰিৰ গছকত মোহাৰি সকলোবোৰ ৷


কবিতা :: প্ৰেমিক হ’ব নোৱাৰিলো --- মেহেনাজ সৰকাৰ

প্ৰেমিক হ’ব নোৱাৰিলো তাতে কি হ’ল
জোন আৰু তৰাবোৰক সাক্ষী থৈ
তোমাৰ নামত কবিতাতো লিখিব পাৰিছোঁ
উজাগৰী ৰাতি
ভাৱনাৰ নাওঁ সাজি
আকাশৰ নীলা চাদৰৰ তলত
শুৱতো পাৰিছো
প্ৰেমিক হ’ব নোৱাৰিলো তাতে কি হ’ল
দেহৰ প্ৰতি ৰক্ত সিৰা উপসিৰাত
তোমাৰ স্মৃতি লৈ
সপোনৰ ভাস্কৰ্যতো গঢ়িব পাৰিছোঁ
দুখৰ মাজতো প্ৰাণ খুলি হাঁহিবতো পাৰিছোঁ
প্ৰেমিক হ’ব নোৱাৰিলো তাতে কি হ’ল
তোমাৰ সৰিয়হফুলীয়া মুখনি চাই
জোনবাইৰ লগত গুণ গুণাবতো পাৰিছোঁ
শয়নে সপোনে নিৰ্জনে
কল্পনাৰ ৰংঘৰে
আৰু কি লাগে
প্ৰেমিক হ’ব নোৱাৰিলেও
কোনো খেদ নাই , কোনো আক্ষেপ নাই  …


কবিতা :: মন যায় (২) --- গোপাল নাথ 

মন যায় মোৰ ফুল হৈ ফুলিবলৈ,
 কিন্তু মানুহৰ মাজত সুগন্ধি বিলাবলৈ নহয়,
পদূলি মূৰৰ বকুল ফুল জোপাক
বাটৰ বাটৰোৱাই ৰ লাগি চায় ।
কিন্তু গচকি থৈ যায় দুবৰিক ।
আকৌ মন যায় মোৰ চৰাই হৈ,
আকাশত উৰিবলৈ । 
আকাশত তিৰ বিৰায় থকা সেই 
তৰাৰ লগত মোৰ মনৰ আৰু,
দূখৰ কথা পাতিবলৈ……
মন যায় মোৰ চৰাই মাতেৰে, 
চিঞৰি চিঞৰি সকলোকে সুপ্ৰভাত জনাবলৈ
আৰু কিমান যে আশা আছে 
কিন্তু মনৰ আশা মনতে ৰৈ থাকেতেই 
পুৱা হৈ যায় গধূলি  ।।


কবিতা :: শব্দ --- গোপাল নাথ

সেইটো কিহৰ শব্দ আছিল অ' আইতা
সেই শব্দতে মোৰ সকলো হেৰাইছিল বুলি
তুমি যে কৈছা !  ঢোল ,পেপা নাইবা গগনা
বজালে তেনে শব্দ হয় নেকি ?  আইতা !
মই ভাবি ভাবি ভাগৰুৱা হৈ পৰো অ' আইতা
সেই শব্দতোনো কি ?
আজি অন্ততঃ মোক কৈ সান্তনা দিয়া আইতা
কোৱা মোক আইতা কোৱা 
সেইটো কিহৰ শব্দ আছিল নো  ?


কবিতা :: জোনজনী --- হৃষিকেশ দাস

সপোনতো তুমি দিঠকতো তুমি
মন গ্ৰহণৰে জানা জোনজনী তুমি
জনমে জনমে আমি হ’ম যুগমীয়া
নিছিঙে নিছিঙে বান্ধোন প্ৰীতিৰে মতলীয়া 
শুভলগন আনিম দুয়ো দুয়োটে মগন
আশাৰ ফুলনিক কৰিম আমি বিতুপন ৷


কবিতা :: এটি অলিখিত কবিতা --- মেহেনাজ সৰকাৰ

নুপুৰৰ ছন্দে ছন্দে বিকশিত
সপোন
অনুভৱ
উজাগৰী নিশা
চকুৰ সমুদ্র গভীৰত
মাজে মাজে প্ৰেম
অভিমান
ঘৃণা
বৰষুণত উন্মাদ , ফাগুনত ৰাঙলী
কৃষ্ণচুড়াত বিভোৰ হয় সপোন ৰচিবলে
তুমিয়েইনে , তুমিয়েইনে ?
মোৰ সৃষ্টিৰ আদিতম নাৰী
নাক্ষত্ৰিক স্বৰ্ণৰ প্ৰতিমা
এটি অলিখিত কবিতা


কবিতা :: স্মৃতি ৰোমন্থন --- মিৰাজ জুলফিক্কাৰ ৰহমান

(ৰূপালী জয়ন্তী উপলক্ষে)
স্মৃতিৰ জিলিঙনিৰে মুখৰিত হ'ব গলদীঘলা হাইস্কুল...।
আৱেগিকতাৰে আৱেগিক হৈ পৰিব গলদীঘলা হাইস্কুল...।
স্মৃতিৰেখাৰে স্মৃতিকাতৰ হৈ পৰিব গলদীঘলা হাইস্কুল...।
উচাহপূৰ্ণ সমাগমত সুবাসিত হৈ পৰিব আকাশ বতাহ।
মুখৰ হৈ পৰিব বিদ্যালয় প্ৰাঙ্গন ।
ৰোমন্থিত হ'ব মনৰ মাজত বহু প্ৰেমাতুৰৰ প্ৰেমালাপ..।
তাৰে মাজতে বিচাৰি পাব হেৰাই যোৱা প্ৰেমাৱেশৰ সুবাস ।
ন-পুৰনিৰ আগমনত উদুলি-মুদুলি হৈ পৰিব সমাৰোহথলী ।
নতুন দিনৰ নতুন সূৰুযৰ আভাৰে আলোকিত হৈ পৰিব হাইস্কুলৰ বাকৰি ।


কবিতা :: নৱবৰ্ষৰ দোকমোকালিত --- মেহেনাজ সৰকাৰ

নৱবৰ্ষৰ দোকমোকালিত 
মাইকলৈ মই চিঞৰি চিঞৰি কম 
মই তোমাক ভালপাইছিলো 
এতিয়াও পাওঁ 
আৰু ভৱিষ্যতেও ....
তুমি কি কৰিবা 
তোমাৰ ৰূপ সৌন্দৰ্য্যৰ তুলিকাৰে 
কবিতা অকবিতাৰে বিশ্ব কপাঁম
মোক দেখিলে সকলোৱে ক’ব 
চোৱা সৌৱা পাগল প্ৰেমিক 
প্ৰেমৰ অবিহনে সি যে একোৱেই নুবুজে 
তাৰ ধ্যান ধাৰণা সকলোতে 
কেৱল অনামিকা অনামিকা ....
সঁচাই তোমাৰ ভালপোৱাৰে 
ইতিহাসক দিব বিচাৰো 
আৰু এটি প্ৰেমৰ পংকিল  অধ্যায় 
পাৰিলে দূৰৰ পৰাই 
তুমি অলপ সঁহাৰি দিয়া ...


কবিতা :: নৱবৰ্ষৰ উপহাৰ --- মেহেনাজ সৰকাৰ

ডাষ্টবিনৰ আৱৰ্জনাৰ
কিমান মূল্য থাকে বাৰু ?
হয়তো শূন্যতকৈও কম
তাতো আহে নৱবৰ্ষৰ প্ৰীতি আৰু শুভেচ্ছাৰ
উপহাৰ দিয়াৰ প্ৰৱনতা
আনন্দ উৎসৱ মাদকতা
আৰ্থিকত চহকী নহ’লেও
ভাষাৰ ফুল তুলিব নাজানিলেও
প্ৰেমিক সম্ৰাট নহ’লেও
মইয়ো সাজু কৰিছো নৱবৰ্ষৰ উপহাৰ
নৱবৰ্ষৰ প্ৰতিটো দিনেই
তোমালৈ কঢ়িয়াই আনক
প্ৰাক প্ৰত্যুষ নিলিম আকাশৰ
এটি ৰক্তজোবা
আঁতৰি যাওঁক সমস্ত বিষাদ কালিমা
বহু দূৰত্বৰ প্ৰান্তত ৰৈ
সহৃদয়েৰে শুভ কামনা যাচিলোঁ
এয়া উপহাৰ হয় নে নহয়
বিচাৰ্য্য আপোনাসৱৰ
এখনি সঁচা অন্তৰৰ বাহিৰে
ডাষ্টবিনৰ আৱৰ্জনাৰ
আছেই বা কি  …


কবিতা :: উৰণীয় সুখবোৰ --- প্ৰশান্ত ধোন সোণোৱাল

মোৰ পৰা নিয়তিয়ে সুখবোৰ আঁতৰাই নিলে
এখোজ দুখোজ কৰি
সিপাৰৰ কুৰুৱাৰ স’তে মিলাবলৈ !
মইও বাধা দিব নোৱাৰিলোঁ.....
জানিছিলোঁ,
কুৰুৱাই এদিন নহয় এদিন
তোমাতেই সপিব
মোৰ সুখবোৰ |


কবিতা :: এটি সেউজীয়া প্ৰেমৰ কবিতা --- মেহেনাজ সৰকাৰ

কবিতাৰ জোন মোৰ
নৱবৰ্ষ  আহিছে
কি দিম তোমাক ?
এমুঠি সঁচা ভালপোৱাৰ বাহিৰে
এই কবিৰ একোৱেই নাই
হৃদয়টোও বিকি থৈছো
কোনো এটি উপহাৰৰ টোপোলাত
তোমাৰ হাঁহিৰ নিজৰাত
তেন্তে ...
মুঠি মুঠি তৰা বাকি দিম
তোমাৰ স্বৰ্ণ কোমল প্ৰেমৰ বাগিচাত
লহপহকৈ উৰিব
হেজাৰ জোনাকী পৰুৱা
ওঁহো ! সেয়াতো কাল্পনিক
ডিচেম্বৰৰ বাট পথ ভাবি - ভাবিয়েই গ’ল
জানুৱাৰীৰ প্ৰথম পুৱাত
ফুটুকি পখিলাৰ ঠোঁটত
হাঁহিৰ মালিতা
সম্বন্ধৰ দলংয়েদি আহে
এটি সেউজীয়া প্ৰেমৰ কবিতা ॥


কবিতা :: এটুপি পানী --- গোপাল নাথ

হে'ৰা সখী মোৰ বৰ পিয়াহ লাগিছে অ’
মই এটুপি পানী পোৱা হ'লে,
সখী আজি মই ভিক্ষাৰী হৈ গ’লো অ’
মাথো এটুপি পানীৰ বাবে ।
মোক পানী টুপি বৰ প্ৰয়োজন অ’
সখী কিবা এটা কৰা ।
পিয়াহত মোৰ প্ৰাণ যায় যায়
আজি এটুপি পানী দি মোক
অন্ততঃ জীয়াই থাকিবলৈ দিয়া সখী !
মোৰ মনত বহুত আশা আৰু
সপোন এতিয়াওঁ আছে তাক তুমি
ভাঙিবলৈ নিদিবা সখী ।
তোমাক আকৌ কৈছো মই
মোৰ বৰ পিয়াহ লাগিছে অ’
মোক এটুপি পানী দিয়া ।।


কবিতা :: নৈ ঘাটৰ অপেক্ষা --- বিষ্ণু বড়া

পৰেনে মনত আঁহতগুৰি ঘাটলৈ
পুৱাৰ পৰা গধূলিলৈ
ব'ঠাৰ মাৰি মাৰি গোৱা হলঘৰ ককাই গীতৰ সুৰটিলৈ
অপেক্ষা কৰিছিল তেওঁৰ সৈতে
বহু নাৱৰীয়াই
ভাল এটি দিন অহালৈ.......
.
লগ হৈছিলো আমি সমনীয়াৰ স'তে
হাতত কিতাপ ফলি লৈ
সেই নৈ ঘাটতে
অপেক্ষা কৰিছিলো লগতে
ইপাৰৰ পৰা অহা নাওঁখনিলৈ.....
.
নৈ ঘাটৰ মুকলি পথাৰত
কুট-কুট কাবাদী চুৱা-চুই খেলিবলৈ
আমি অপেক্ষা কৰিছিলো একেলগে
দেওবাৰ দিনটো অহালে..........
.
এদিন তেওঁ সেই ঘাটে
পাৰ হৈ গ'লাগৈ
চাইছিলো নিৰলে তেওঁলৈ
বহু কথা থাকি গ'ল কবলৈ
সাবটি আছোঁ
প্ৰতিচ্ছবি এখন হৃদয়ত আঁকিলৈ
.
সেই নৈৰ ঘাট আজি হেৰাই গ'ল
নকৰে অপেক্ষা কোনেওঁ
এখন পকি দলং হ'ল
ডাঙৰ আঁহতজোপাও নৈ সোঁতত উটি গ'ল
মাথোঁ অতীত বোৰ স্মৃতি হৈ ৰ'ল......
.
এতিয়া মই নিসংগ ভাৱে
প্ৰতিটো পুৱা গধূলি
নৈ ঘাটতে অপেক্ষাত বহো
মাথোঁ তেওঁ অহাঁলৈ...।।


কবিতা :: প্ৰাণটো জীয়াই ৰখাৰ আশাৰে --- জানকী ৰায়

বিচাৰি ফুৰিছো এখনি হিয়া
য'ত আছে দয়াৰে ভৰা
এক বহল গভীৰ সাগৰ
যি গভীৰতাত বিনাদ্বিধাই
হেৰুৱাই পেলাব পাৰি
সকলোবোৰ বিষাদ ।
বিচাৰি ফুৰিছো
এযোৰ নীলাভ চকু,
নাই য'ত হিংসাৰ উন্মাদনা
নাই কোনো স্বাৰ্থ বিৰাজিত
আছে মাথো
অসীম মমতা ভৰা
এক মধুৰ কিৰণ
যি কিৰণে পথ দেখুৱাই
আদিৰ পৰা অনন্তলৈ
পৃথিৱীৰ পৰা আকাশলৈ
সেয়ে আজি তাৰ লগত
কথা পাতিব বিচাৰিছো
আৰু বুটলি ল'ব বিচাৰিছো
অলপ মৰম অলপ দয়া আৰু
অকণ সহানুভূতি
প্ৰাণটো জীয়াই ৰখাৰ আশাৰে ।।


কবিতা :: অনুৰোধ --- মিৰাজ জুলফিক্কাৰ ৰহমান

হে, জগতস্ৰতা মোক শান্তি দিয়া নহ'লে অশান্তিৰ অনলত ছায়াচ্ছন্ন হৈ থাকিব লাগিব ।
হে, জগতকৰ্তা মোক অলপ সাহস দিয়া নহ'লে মই সদায় ভয়বিহ্বল হৈ থাকিব লাগিব ।
হে, জগতজননী মোক আশীৰ্বাদ কৰা নহ'লে অভি শাপৰ শাও লৈ লৈ জীয়াই থাকিব লাগিব ।
হে,জগতপিতা মোক মানুহৰ ৰূপত গঢ়াই তোলা নহ'লে মই পাশৱৰ পাশৱিক অত্যাচাৰৰ বলি হৈ থাকিব লাগিব ।
হে, জগতপতি মোক আনন্দ দিয়া নহ'লে মই সদায় দুখৰ সাগৰত ডুবি থাকিব লাগিব ।
হে, জগতপ্ৰাণ অত্যাচাৰিক দমন কৰা নহ'লে সিহঁতে আমাৰ দুৰ্বলতাৰ সুযোগ লৈয়ে থাকিব....।


কবিতা :: কথাৰ মাজতে --- প্ৰশান্ত ধোন সোণোৱাল

কথাৰ মাজতে সুধিছিলা হঠাৎ
'জীৱনটো কিয় ইমান বিষময় ?'
যি আছিল অপ্ৰত্যাশিত
প্ৰেমালাপৰ মাজত !
মই কৈছিলো, ' আমিয়েইতো বিষ ৷
জীৱনক দোষীছা কিয় ?'
এজাক  নীৰৱতাই পৰশি গ'ল
এই মাত্ৰ...........
তুমি কৈছিলা, ' তোমাৰ পৰা মই সদুত্তৰ নাপাওঁ,
কিয় ইমান বেকাঁ তোমাৰ কথাবোৰ ?'
'আমিয়েই বেকাঁ.......
মোক দোষী লাভ কি ?'
----মোৰ স্বভাৱ সুলভ উত্তৰ,
যি তোমাৰ প্ৰত্যাশিত ৷
'তথাপিও তুমি পোন হৈ থকাৰ অভিনয় কৰা ৷
কিন্তু..... কিয়......?'
'এইয়া মুদ্ৰা দোষ'---মই ক'লো ৷
'মুদ্ৰা দোষ...?
কেৱল তোমাৰেই কিয় ?
আন কাৰোবাৰো তো থাকিব পাৰে ?'
'মই কোৱা নাই যে মোৰেই কেৱল......'
তুমি সুধিছিলা...
'তেন্তে কেনেকৈ ধৰি ল'লা
সেইয়া যে মুদ্ৰা দোষ ?
অন্য কিবাও তো হ'ব পাৰে.....'
মই কৈছিলো....
'ইয়াৰ অভিনয় ইমান নিখুত যে
ধৰিব নোৱাৰি; প্ৰকৃতত সেইয়া কি ?
অভিনয় কৰোঁতে কৰোঁতে
ই স্বভাৱৰ ৰূপ পালে !'
'এনেকুৱা হ'বই নোৱাৰে',.. তুমি চিঞঁৰি উঠিছিলা ৷
মই সুধিছিলো, 'তুমি দৰ্শনৰ কথা জানা ?'
তুমি ক'লা, 'থাকক দিয়া সেইবোৰ,
উভতি আহো বিষয় প্ৰেমলৈ !'
কিছু সময় নিৰবতাৰ অন্তত
নিৰৰ্থক হাঁহি এটাৰ অৰ্থ বিচাৰিব ধৰিলো ৷
যি মোৰ সাধ্যৰ বাহিৰত !!!


কবিতা :: মোৰ ভালপোৱা --- প্ৰশান্ত ধোন সোণোৱাল

মই যাক ভালপাওঁ
তাই হ'ব পাৰে সতী সাবিত্ৰী
অথবা
নহ'ব পাৰে বেশ্যা | 
মই যাক ভালপাওঁ
তাই হ'ল এগৰাকী নাৰী 
যিয়ে বুজে জীৱন আৰু ভালপোৱাৰ সংজ্ঞা |
তাতকৈ বেছি আৰু মোক কি লাগে ?? 
তাতকৈ বেছি মই বুজি নাপাওঁ
কাৰণ ,
সিবোৰ মোৰ সাধ্যৰ বাহিৰত,
যিহেতু,
মই
মাগুৰ মাছতকৈ কম জ্ঞানী !!
দেখি শুনি শিকো
পিছে
বুজিব নোৱাৰো |


কবিতা :: নষ্ট কবিতা --- মেহেনাজ সৰকাৰ

মৰহি গৈছে নষ্ট প্ৰেমিকৰ 
আৱেগ 
অনুভূতি 
ভালপোৱা 
বুকুৰ দুয়ো পাৰে বাজে 
বিষাদ 
হতাশা 
আমানিশা 
চকুলোৰে পৰিপূৰ্ণ নষ্ট কবিতা ।


কবিতা :: মন যায় --- গোপাল নাথ 

মন যায় মোৰ মেটেকাৰ দৰে বোঁৱতি নৈৰ
সোঁতে সোঁতে উটি যাবলৈ ।
চকুত চকু থৈ কাষে কাষে খোজ দিবলৈ
মোৰো মন যায় ।
আকাশৰ জোন বেলি তৰায়ো আনি দিবলৈ
মন যায় মাথোঁ তোমাৰ বাবে !
পিচে উমান নাপাওঁ ।
দুভৰি দুই নাৱত দি যাবলৈ হয়তো মই নোৱাৰিম ।
কিন্তু পানী তোলা ঘাটত আৰু পদূলি বাটত, 
মই সদায় চকু থওঁ তোমালৈ ।
তোমাৰ লাজুকী লাজুকী চকুৰ চাৱনিটো
আকৌ এবাৰ চাবলৈ মন যায় অ"।
চাহ গছৰ পাত চিঙি থকা লোক সকলক দেখিলে 
মোৰো গাবলৈ মন যায় বাগানীয়া গান ।
অ’ শুনা চোন তোমাৰ সেই মিঠা বৰণীয়া দেহাটি
চাবলৈও বৰ মন গৈছে অ",
পিছে বহু সপোন মনতে থৈ
ৰৈ আছো তোমালৈ এটা জোনাকী পৰুৱা হৈ ।……


কবিতা :: তাই মোক ভালপাইছিল নেকি --- মেহেনাজ সৰকাৰ

তেতিয়া নৱেম্বৰ মাহ
শাৰদীয় বতৰ
ৰুণজুন ৰুণজুন সপোনৰ মহা আয়োজন
শিমলু হৈ উৰিছিল ছোৱালীজনী
ফাগুনৰ ৰঙ তাইৰ দুচকুত
মুখত হাঁহিৰ নিজৰা নিৰৱধি
অনামী পছোৱাৰ ঢৌত
চিৎ পখিলী হৈ বাৰে বাৰে পৰিছিল
মোৰ সপ্নৰ নিলিম উদ্যানত
তাই মোক ভালপাইছিল নেকি ?
উহ! অসহ্য যন্ত্ৰণা
অংকৰ স্নাতক হোৱাৰ পিছতো
জীৱনৰ ক্ষুদ্ৰ অংকত ব্যৰ্থ
কি হ’ল কলেজত নোযোৱা
সময় হ’লেই দেখোন
উচপ খাই উঠো ভাৱনা জগতৰ পৰা
তাই বাৰু কিয় ভাৱে
ইমানেই মোৰ কথা
আ-চ-ল-তে তাই মোক ভালপায়
ওহোঁ ! নহয়
তাই বাৰু কিয় ভালপাব মোক
মোৰ দেখোন একোৱেই নাই
জুই জ্বলিছে
যৌৱনৰ জুই
ফাগুনৰূপী তাইৰ দুচকুৱে
তাকেই কৈছে কি ?
হ’বও পাৰে
হ’বও পাৰে
তাই মোক ভালপাইছিল নেকি
অংকৰ স্নাতক হৃদয় মোৰ
এতিয়াও কিন্তু নিমাত ।


কবিতা :: নিষ্ঠুৰ মানৱ --- মিৰাজ জুলফিক্কাৰ ৰহমান

তহঁত আধুনিক মানৱ নেকি..?
নহয় নহয় তহঁত আধুনিক মানৱ হ'ব নোৱাৰা..।
তহঁতেটো নিৰীহৰ তেজেৰে ফাকু খেলি ভালপোৱা মানৱ..।
নিষ্ঠুৰ মানৱৰ কাল্পনিক চৰিত্ৰবোৰ দেখিলে মন প্ৰাণত অজানা শিঁহৰণে জোকাৰি যায়..।
তহঁত ভদ্ৰতাৰ মুখা পিন্ধা মানৱ নেকি..?
নহয় নহয় তহঁতেটো মানৱতাক দলিয়াই দুহাতত তুলি লোৱা অভদ্ৰতাৰ মুখা পিন্ধা মানৱ ।
তহঁতে দুখীয়াৰ দৰিদ্ৰালয় নেকি..?
নহয় নহয় তহঁতেটো
সভ্য সমাজৰ অনুপযুক্ত অসভ্য, অশিষ্ট, অভব্য মানৱ...।


কবিতা :: বিষাদৰ হুমুনিয়াহ --- বিপুল কাকতি

বুকুৰ ভিতৰ আকাশ খনত
বিষাদৰ ডাঁৱৰ বোৰ ভঙা শব্দ
বৰষুণৰ শব্দ বোৰত বিলিন হৈ যায়
সেয়ে মোৰ বৰষুণ প্ৰিয়
মই কবিতাৰ প্ৰেমিক
শব্দ মোৰ প্ৰেম
কবিতাত বিচাৰি পাওঁ মোৰ
হেৰুৱা শোকৰ সুবাস 
শব্দ বোৰে মোক নিচুকাই
যেতিয়া সেমেকা ৰাতি
তোমাৰ স্মৃতিয়ে
মোৰ কানত গুন গুনাই ;
বুকুৰ ভিতৰত খলকনি লগাই
বন্ধ দুচকুৰে বৈ আহে
নিলজ্জ্য চকুলো
উচুপনিৰ শব্দ হৈ
সেয়ে মোৰ শব্দ প্ৰিয় |


কবিতা :: পগলা প্ৰেমিক --- সমুজ্জ্বল ডেকা

পানীত নামাৰিবি অকাৰণত শিল
দেখা পাবি মুখনিৰ বহুখিনি অমিল
তৰংগই খহাইছে হৃদয়ৰ দুই পাৰ
ঘা হৈ উৱলিব পাতিলে তই বিষাক্ত মায়াজাল ৷
দূৰণিত শুনিছো হাহাকাৰ
সৌৱা পগলা প্ৰেমিকৰ জবৰ্দস্ত হৰতাল !
আঙুলি কাটি তোৰ শিৰত
কৰিব সি ৰক্তদান
মুখমণ্ডল নে ডিঙিত মুকুতাৰ মালা উজলাই
তোৰ উঠাম বুকুতেই বিচাৰিব
সি জীয়াই থকাৰ উৎকৃষ্ট উপাদান;
প্ৰতিদানত প্ৰেম,
দিবিনে তই ?
ধাৰলৈ হ'লেও তাক অকণমান !


কবিতা :: লালকুৰা গাঁৱৰ হালধীয়া ছোৱালীজনী --- মেহেনাজ সৰকাৰ

লালকুৰা গাঁৱৰ সেউজ বননিত
পখিলা হৈ নাচি ফুৰা হালধীয়া ছোৱালীজনী
কুশলে আছানে তুমি
একেই আছেনে তোমাৰ হ্ৰদীয় চকুৰ চাৱনি
দুওঁঠৰ জোনাক জোনাক হাঁহিৰ মোহনা
কাজলসনা চেলাউৰি
সেন্দুৰীয়া ওফন্দা গাল
পছোৱাৰ সৈতে চুপতি মৰা
দীঘলীয়া ক'লা  চুলিটাৰি
তুমি হালধীয়া পোছাক পিন্ধানে এতিয়াও
তোমাৰ সৌন্দৰ্য্যত ঈৰ্ষানীয় হৈ
মুখ ভেকাহি ডুবেনে বেলি
পছিমত আকাশত
নাইবা তৰাবোৰে ধৰেনে আগচি
পূৰ্ণ শশীক লালকুৰাৰ সুবাসিত উদ্যানত
তোমাৰ প্ৰেমৰ মোহনাত
শব্দৰ খেতি কৰিছো
লহপহকৈ বাঢ়িছে সি
সাক্ষাৎ তোমাৰ দৰেই
লালকুৰাৰ হালধীয়া ছোৱালীজনী
চাবানে তুমি 
     ইতি
     তোমাৰ উৱলি যোৱা
      স্মৃতিৰ ধুসৰিত পৃষ্ঠা আওৰাই চোৱা
       হয়তো তাতেই সংগোপনে জিলিকি আছে
       তোমাৰ একালৰ প্ৰেমিক চৰাই ...


কবিতা :: বৰষা --- গোপাল নাথ

এদিন নামিবৈ বৰষা 
সপোনৰ লগৰী হ'বলৈ !
তাতে পাতিম মনৰে কথা
নিদিওঁ পৰিচয় মই 
সপোনৰ ৰাজ ৰাণীক
প্ৰেমৰ স্মিতি ভাগিবলৈ
বৰষা হৈ সপোন পৰে 
এন্ধাৰে এন্ধাৰে !
পাগল পাগল কৰি যায়
মোক পাগল পাগল 
এতিয়া যাওঁ ক'লৈ!
এন্ধাৰে এন্ধাৰে !
এতিয়া যাওঁ ক'লৈ !!


কবিতা :: শীতৰ অনুভৱ --- সমুজ্জ্বল ডেকা

পুহমহীয়া ৰাতিপুৱা
কুঁৱলী পৰিছে ইমানকৈ ঘন
শুভ্ৰ চাদৰৰ আঁৰত 
নেদেখো ভাল লগা আকাশৰ ৰং
নেদেখো ফুলি ৰোৱা সূৰুযটিৰ বৰণ ৷
অতিপাত শীত নামিছে
ৰক্ত কণিকাবোৰক আক্ৰমণ কৰিবলৈ
বেমাৰৰ বীজাণুবোৰে 
টিঘিল-ঘিলাই ফুৰিছে বাটে-পথে
উঠি পৰি লাগিছে
মই ইমানদিনে সাঁচি থোৱা
স্বপ্নাতুৰ হেঁপাহৰ ভঁৰাল নষ্ট কৰিব বিচাৰিছে
আশাবোৰ চেচাঁ পানী হৈ সৰিব ধৰিছে!
এতিয়া জীয়াই থাকিবলৈ মাথো
দেহক ৰ'দৰ উত্তাপ লাগে
ৰ'দৰ উত্তাপতহে দেহটি সুগন্ধিত হৈ পাহ মেলে
মনে বিনন্দীয়া হাঁহি এটি মাৰি 
জীৱন নদীত সুখৰ ব'ঠা ব'ব খোজে!
শীত আহিলে
ক'ব নোৱাৰাকৈ মই অন্বেষক হওঁ
অন্বেষণ কৰো মই
এজাক তীক্ষ্ম উত্তাপিত পোহৰৰ
অন্বেষণ কৰো মই 
কুঁৱলীৰ ফাঁকে ফাঁকে নীলিম আকাশৰ
অন্বেষণ কৰো মই
হাড় কঁপোৱা শীততো 
মোৰ মনৰ বতৰা আপোনসৱক দিব খোজা নোমাল চৰাইজাকৰ
অন্বেষণ কৰো মই
অতীতত হেৰাই যোৱা সপোন আৰু স্মৃতিবোৰৰ
অন্বেষণ কৰো মই
আই-পিতাইৰ কোমল হাতৰ নে বুকুৰ তপ্ত উমালবোৰৰ.....!!


কবিতা :: তোমালৈ বৰকৈ মনত পৰিছে --- মেহেনাজ সৰকাৰ

কলিজাৰ জীয়া জুইকুৰা নুমাবলে
তোমালৈ একলম লিখাৰ প্ৰয়াস কৰিলোঁ
নাজানো কি বুলি ভাবিবা তুমি
আবেলিৰ সূৰ্য ডুবা দৃশ্যৰ
নিৰিবিলিৰ মহা সন্মিলনত
তোমালৈ বৰকৈ মনত পৰিছে
তোমাৰ হাঁহি  , চকুৰ চাৱনি
কথা , ষ্টাইল সকলো
যেন নিজৰাৰ স্বচ্ছতাত জিলিকা
সজীৱ দৃশ্য
এটাৰ পিছত আনটো দুলি আছে
কবিতা কি মই নাজানো
কিন্তু
যদি তোমাৰ ভাৱনাবোৰ কবিতা হয়
অথবা কবিতাৰ কোনো শব্দ হয়
তাক মই বুকুৰ স্বচ্ছতাত
অক্ষয় ভাৱে ধৰি ৰাখিম
চিৰদিনৰ বাবে 
ব্যস্ততাৰ  মাজতো যদি
অকণমান সময় উলিয়াব পাৰা
মোলৈ এটি  মিছ ক’ল দিবা
ভয় নাখাবা তুমি
ক’ল বেক কৰি
তোমাৰ মূল্যবান সময় নষ্ট নকৰো মই
মাথো উপলব্ধি কৰিব বিচাৰিছোঁ
কেনে আছা তুমি
সুখীনে তুমি
আৰু বহুত কিবাকিবি
দীঘলীয়া নকৰো
ইয়াতে ইতি ৰেখা টানিলো
শেষত তোমাৰ ভালপোৱাৰে ...


কবিতা :: অভিশপ্ত বৰ্ষ-২০১৭ --- মিৰাজ জুলফিক্কাৰ ৰহমান 

দাওঁ দাওঁ কৈ জ্বলিল মোৰ মন প্ৰাণৰ এটি এটি পল অনুপল ।
যান্ত্ৰিকতাই কাঢ়ি নিলে মুখৰ সৌন্দৰ্য  ।
নৰপিশাছে কাঢ়ি নিলে মনৰ আনন্দ।
ক'ত হেৰাল মোৰ সোণালী পৃষ্টাবোৰ..?
যিবোৰ বিচাৰি বিচাৰি আজি মই
ভাৰাক্ৰান্ত।
অভিশপ্ত বৰ্ষ - ২০১৭
কাহানিও ক্ষমণীয় নোহোৱা এক দুৰ্ঘোৰ অন্তৰাত্মা কঁপাই তোলা বৰ্ষ 
মোৰ জীৱন ইতিহাসত ধূসৰিত স্মৃতি হৈ থাকিব
অভিশপ্ত বৰ্ষ-২০১৭...।


কবিতা :: বেশ্যা --- সমুজ্জ্বল ডেকা

তোৰ উঁকা কপালত
ৰঙা সেন্দুৰৰ ফোঁটটি কিমান জ্বলে ?
নে মুঠেই নজ্বলে
যদি জ্বলে
ই কিয় ঢিমিক-ঢামাক্ জ্বলে ?
তোৰো এখন বহল হৃদয় আছে
তোৰ মনেও পবিত্ৰতাৰে আকাশ চুব খুজে
কিয় নুবুজে ?
তই অসহায় হ'লে সহায় কৰে
প্ৰতিদান বিচাৰি কিমানেই তোক হাৰাশাস্তি কৰে !
ধৰ্ষণ নতুবা অবৈধ আলিংগন
নাথাকে য'ত ভালপোৱাৰ থ'ল
সুগন্ধিত দেহটি কিমানেই কৰে দাম-দৰ
ইমানকৈ শোষণ কৰাৰ পিছতো
সিহঁতৰ মুঠেই নকমে যৌনতাৰ ভোক-জ্বৰ ৷
কিয় ?
তোকহে নষ্ট কলংকিনী বুলি
সমাজখনে কেৱল উপহাস কৰে
কিন্তু তোক নষ্ট কৰাসকলে
কি চলনাৰে নিজৰ কলংকৰ দাগ ঢাকে;
তোৰ পাপ 
তোতকৈ হেজাৰ গুণ বেছি পাপ
বৈ থাকে তেজ হৈ সিহঁতৰ গাত......!!


কবিতা :: আধৰুৱা প্ৰেম --- বিষ্ণু বড়া

যৌৱনৰ প্ৰহেলিকা
আঁকি ল’লো ধূসৰ ছবি
বোৱাই লোতকৰ নদী
প্ৰেমৰ সাগৰত সাতুৰী
নিজকে হেৰুৱালো তোমাক বিচাৰি 
এচমকা ক'লামেঘে
মনৰ আকাশ আৱৰিল
বুকুৱেদি বাগৰিছে প্ৰতিদিন
তোমাৰ স্মৃতিৰে বিষাদ নামৰ নিজৰা এটি
জুৰুলা হোৱা মৰম
থৌকাসৰকা আশা আৰু
চেদেলি ভেদেলি হোৱা সপোন বোৰ
হৃদয়ৰ একোণত গোপনে সাঁচি
লিখিছোঁ ৰাতি দিন এক কৰি
তোমালৈ থকা ভালপোৱাবোৰে
পংক্তিয়ে পংক্তিয়ে কবিতাৰ ভাষা.....
আজিও মোৰ আশা
এজাক বৰষুণ হৈ
মোৰ অপেক্ষৰ অন্ত পেলাই
তুমি নামি আহিবা
মোৰ হৃদয়লৈ
সম্পূৰ্ণ হ'ব মোৰ আধৰুৱা কবিতা
আধৰুৱা প্ৰেমক তুমি জীপাল কৰিবা.......।।


কবিতা :: আঘোণৰ কবিতা --- মেহেনাজ সৰকাৰ

টোপ টোপ কুঁৱলীৰ ফুলনিত 
আঘোণৰ কবিতা সৰে 
নিকা হোৱাৰ আগমনী বতৰা দিয়ে 
শাৰদীয় জোনে 
আঘোণ কবিৰ কবিতাত 
আঘোণ লখিমী পথাৰত 
আঘোণ কৃষকৰ ঘোলা চকুযুৰিত 
আঘোণ ভৱিষ্যতৰ সোণালী টামিঘোঁৰাত ।


কবিতা :: মৰম --- হৃষিকেশ দাস

তুমি হাঁহি থাকিবা পূৰ্ণিমাৰ জোনৰ দৰেই 
দুখতো হাঁহি থাকিবা সকলো বিষাদ মোহাৰি 
তোমাৰ হাঁহিত বিচাৰি পাওঁ অনাবিল প্ৰেমৰ সুবাস ।
হৰিণী নয়নী যেন তোমাৰ কাজল সনা চকুযোৰিত 
মই দেখা পাওঁ প্ৰেমৰ এখন ধুনীয়া সৰগ
চুলি কেইডাল তোমাৰ হেপাঁহত নাচি উঠে 
আৰু সেই তোমাৰ গোলাপৰ পাহি যেন গুলপীয়া সৰু ওঁঠ
তাৰ মাজতে বিচাৰি পাওঁ পৃথিৱীৰ সমস্ত মৰম ভালপোৱা ।


কবিতা :: আলহী --- মেহেনাজ সৰকাৰ

শাৰদীয় বতৰৰ দুৱাৰেদি 
একো নোসোধাকৈয়ে 
তেওঁ আহি সোমালহি 
বুকুৰ আচুতীয়া কোঠাত 
প্ৰেম নামৰ বিশ্বাসৰ 
ফুলদানী সজাবলে 
ফাগুণৰ দূৰন্ত পচোৱাত 
সুঁহুৰিৰ সুৰ হৈ তেওঁ গ'লগৈ 
শিমলু ৰঙৰ দৰেই 
কলিজাটো ৰাঙলী কৰি 
ডেউকা ভঙা মইটো নিৰৱে পৰি আছে 
তেওঁৰেই এবোজা সপোনৰ ফচল হৈ ...


কবিতা :: হিয়া --- হৃষিকেশ দাস

তুমিয়েই মোৰ উশাহ হোৱা 
তুমিয়েই মোৰ নিশাহত বোৱা 
 সিঁৰাই সিঁৰাই বৈ,  চেঁচা শোণিত হৈ 
তুমি মোৰ হেঁপাহৰ বৰষা হোৱা 
জীৱন জীৱনলৈ মৰম সাগৰ হোৱা 
বুকুৰ উশাহত গৈ প’লে প’লে জনম লৈ
জোনাকতে উমলাম প্ৰিয়া তোমাক 
মৰমৰে নিচুকাম হিয়া তোমাক ...


কবিতা :: কেনে আছা তুমি --- মেহেনাজ সৰকাৰ

অধিকাৰ জানো সোধাৰ ?
তথাপি
সুধিয়েই পেলালো - কেনে আছা তুমি ?
ৰ'বা , অলপ অতীতৰ বঠা মাৰি চাওঁ
মোৰ বাবে আজি কবিতা এটা লিখিবা
কি যে মিঠা আবদাৰ তোমাৰ
কবিতাই নুবুজো ,লিখিম কেনেকৈ ?
প্ৰেম পিয়াসী মন মোৰ
জোৰা - তাপলি মাৰিলে
কেইটামান শব্দৰ শাৰী
হয়তো তাতেই বৈ গৈছিল
প্ৰেম সমুদ্রৰ ধাৰা
মই আবৃতি কৰিলো
মন্ত্ৰ মুগ্ধ ছাত্ৰীৰ দৰে তুমি শুনিলা
অ' কেনে আছা তুমি
ঘৰৰ সকলো ভালনে ?
বৌদিহঁতৰ খবৰ কেনে ?
অধিকাৰ নাই
তথাপি সুধিয়েই পেলালো
সম্ভৱ হ’লে জনাবা
চিঠিৰে নহ’লেও
এটি এছ এম এছেৰে
নাইবা
সৰু এটা মিছ ক’লেৰে ...


কবিতা :: কিয় আহিছিলা --- গোপাল নাথ

কিয় আহিছিলা মোৰ
আন্ধাৰ জীৱনলৈ
এটা জোনাকি পৰুৱা হৈ ।
তুমি হয়তো নাজানা
তোমাৰ পোহৰৰ উত্তাপ কিমান ?
আন্ধাৰ ৰাতি তোমাৰ সেই  জিক-মিক
পোহৰত মোৰ জীৱনৰ বাটতো খ’লা-ব’মা
দেখো অ’ নাহিবা মোৰ পিছে পিছে ।


কবিতা :: বজাৰ --- বিপুল কাকতি

এখন কোলাহ’ল মানৱ অৰণ্য
কি যে নিষ্ঠুৰ
কি যে হৃদয়হীন
এই মানৱৰূপী দানৱ বিলাক
প্ৰলোভনকাৰী মানৱৰ মিছা প্ৰলোভন
প্ৰভাতি কিৰণৰ পৰশত
সেক লোৱা দুৱৰি পাতৰ
জিকমিক নিয়ঁৰ বোৰৰ দৰে
এই মানৱ জীৱন
অথবা কচু পাতৰ বুকুত
বিশ্ৰাম কৰা
পানী টোপাল বোৰৰ দৰে
এই মানৱ জীৱন
কোনো ভৰসা নাই
কেতিয়া যাত্ৰা  কৰে
তাৰ প্ৰকৃত স্থানলৈ
এই নিষ্ঠুৰ  মানৱৰ  অস্থায়ী জীৱন
সুলভ মূল্য দোকানৰ দৰে
মানৱতাৰ বেচা কিনা কৰিছে
মানুহৰ মূখা পিন্ধা দানৱ বোৰে
কোলাহ’ল মানৱ অৰণ্য
কোলাহ’ল মানৱ অৰণ্য


কবিতা :: সেউজীয়া নিচা --- মেহেনাজ সৰকাৰ

এপিয়লা মদৰ ৰাগিত
কেইটামান টুকুৰা শব্দৰে
তোমাক আঁকিলো
খৰস্ৰোতা নৈ হৈ
বৈ গ'ল
অনামী সেউজীয়া নিচা ॥


কবিতা :: তুমি হাঁহি থাকিবা --- গোপাল নাথ

তুমি হাঁহি থাকিবা
দুখতো হাঁহি থাকিবা কিয় জানা
তোমাৰ হাঁহিত বিচাৰি পাওঁ
নিভাজ প্ৰেমৰ সুবাস ।
সৰু সৰু তোমাৰ দুটি চকু
কপালৰ আগৰ অলকা কেইডাল
আৰু সেই তোমাৰ গুলপীয়া সৰু ওঁঠ
তাৰ মাজতে বিচাৰি পাওঁ
মৰম ভালপোৱা ।


কবিতা :: প্ৰথম প্ৰেম --- ৰফিকুল ইছলাম

প্ৰথম দেখাৰে পৰা
ভাল পাওঁ তোমাক মই
চিৰদিনৰ কামনাৰে
প্ৰথম প্ৰেমৰ প্ৰথম প্ৰস্তাৱ
দিছো মাত্ৰ তোমাকে মই
আই লাভ ইউ ডাৰলিং
প্ৰিয়া প্ৰেয়সী জানমনি
কৈছো জীৱনত
তোমাকে প্ৰথম....
প্ৰেমৰ গভীৰতকৈ গভীৰ আলাপ
কৰিছো জীৱনত প্ৰথম
তোমাৰে লগত........
কামনা কৰিছো
আশা কৰিছো
তুমিয়ে যেনেকৈ প্ৰথম প্ৰেমিকা
তুমিয়ে মোৰ শেষ.....


কবিতা :: বেশ্যাৰ উচুপনি --- বিষ্ণু বড়া

এতিয়া
দীঘলীয়াকৈ সেওঁতাত আঁকি ল’বলৈ
আৰু আশা নাই
আবেলিৰ সূৰ্য্যৰ
সেন্দুৰীয়া ৰেখা....
.
..
য’তনেৰে সাঁচি ৰাখিছিলো
মোৰ যৌৱন
মোৰ আশা......
হেঁপাহেৰে আঁকিছিলো
গোপন কোঠাৰ চাৰি বেৰত
স্বপ্নময় ছবি ......
.
..
আয়ে কৈছিল
দীঘলকৈ ওৰণি ল’বি
সেওঁতাৰ সেন্দুৰীয়া আলিটো ঢাকি
আইৰ কোৱা মতেই ভাৱিছিলো
আন এগৰাকী নাৰীৰ দৰেই
প্ৰাণভৰি হাঁহিছিলো
প্ৰেম - ভালপোৱা , বন্ধু আৰু বহু সমন্ধৰ
নিমিলা জীৱনৰ অংক বোৰ
মইও বহু যোগ বিয়োগ কৰিছিলো.......
.
..
সিহঁতে সেইয়া হ’ব নিদিলে
সিহঁতে বিচৰাৰ দৰেই
এদিন মই এটি প্ৰকাণ্ড শূণ্যৰ মাজত
আৱদ্ধ হৈ পৰিলো......
.
..
ন কৈ জোনাকে খেলা চোতালত
আকৌ মৰ আঁউসীয়ে আৱৰিল
আইৰ কপাল উকা কৰা পিশাচ কেইটাই
মোৰ জীৱনটো উকা কৰিল
.
..
পিশাচ কেইটাৰ হাতৰ পুতলা সাজি
আই জনী গ'লগৈ
পিতাই থকা সিপাৰৰ দেশলৈ........
.
..
এতিয়া
মই
মই জনীওঁ হৈ থকা নাই
মই মোৰ মাজতো নাই
এতিয়া সিহঁতৰ
এটি জীৱহীন কাঠৰ পুতলা.....


কবিতা :: ভালপোৱা জিন্দাবাদ --- মেহেনাজ সৰকাৰ

জাকি মাৰি গুচি গ'ল
প্ৰেম সন্ধানী মন
বাটে -উপবাটে সৰি পৰিল
ফাগুনৰ ৰঙ
শুকান কলিজাও তিয়াই পেলালে
মাঁথো শাওনৰ প্ৰথম জাক বৰষুণৰ শ্লোগান
ভালপোৱা জিন্দবাদ , ভালপোৱা জিন্দবাদ ...


কবিতা :: কেতিয়া আহিবা --- গোপাল নাথ 

আহিবা কেতিয়াবা সেই 
ৰাধাচূড়া গছজোপাৰ তললৈ 
মোক তোমাৰ গুনগুননি কথা 
আৰু বিষাক্ত কথাবোৰ শুনাবলৈ
মোৰ আঁউসী ৰাতিৰ
এটি জোনাকী পৰুৱা হৈ ।


কবিতা :: পুৱতি নিশাৰ সপোন --- বিপুল কাকতি

নিশা এজাক বৰষুণৰ
চিনাকি সুৰ
নিজানতা ভংগ কৰি
প্ৰতি টোপালত বাজে
বিষাদৰ সুহুঁৰি
আধা খোলা আধা মোদা
সপোন সপোন দুচকুত মোৰ
মাথোঁ  তোমাৰে ছবি
এজাক অচিনাকি পচোৱাই
উৰি আহি মোৰ
সমস্ত শৰীৰ শীতল কৰি
স্মৃতিৰ বা গালে মূখে সানি
উৰুৱাই নিয়ে অতীতৰ
তুমি আধা ৰচা
জীৱন জোনাকীৰ
গীতৰ নগৰীলে
তোমাক বিচাৰি হৃদয় হাহাকাৰ
আপোন আপোন মোৰ
সপোন সপোন দুচকুত
মাথোঁ  তোমাৰ ছবি ।


কবিতা :: তোমাৰ আকুল চাৱনিত --- মেহেনাজ সৰকাৰ

কি আছে তোমাৰ আকুল চাৱনিত
শাৰদীয় নিশাৰ
নিয়ৰ সিক্ত দুবুৰিৰ
মিঠা আলিংগন
নে পালতৰা জাহাজ উজনি দেশৰ
মৃদু গতিত বৈ যোৱা সঞ্জীৱনী নৈখন
তোমাৰ দগমগ মুখনি
কবিতাৰ প্ৰাণ কেন্দ্র
জীৱনৰ বাটত  আঁউসী আঁতৰোৱা
উজ্জ্বল নক্ষত্ৰ
ভাৱনাৰ ৰথত উঠি
তোমাৰ সৈতে কথা কওঁ
শব্দৰ সৈতে ধেমালি কৰি
অন্যান্য অমিতাভ
তোমাৰ মায়াৱী চাৱনিত আকন্ঠ ডুব যাওঁ
কি আছে তোমাৰ আকুল চাৱনিত
ব্ৰহ্মপুত্ৰত ডুব যোৱা
ৰক্তিম সূৰ্যৰ ৰেঙনি
নে বিশ্ব ব্ৰহ্মাণ্ডৰ
সহস্ৰ প্ৰেম ৰসৰ মঞ্জৰি
কল্পনাৰ নিজৰাই তিয়াই পেলালে
বুকুৰ কুঠৰি ।


কবিতা :: প্ৰথম প্ৰেমৰ আলাপ --- ৰফিকুল ইছলাম

বৰষুণৰ মাজত
ৰাস্তাৰ কাষত
একে ছাতিৰ তলত
থিয় হৈ দুইজনে
প্ৰেমৰ আলাপ কৰোঁ,
এয়া মোৰ জীৱনৰ
প্ৰথম অভিজ্ঞতা....
আগতে কেতিয়াওঁ
কোনো ছোৱালীৰ আগত
থিয় হৈ কৰা নাই সাহস
এটা কথাও ক’বলৈ....
কিন্তু আজি তোমাৰ সৈতে
একে ছাতিৰ তলত থিয় হৈ
একে থিৰে চকুলৈ চাই
প্ৰেমৰ আলাপ কৰোঁ.....


কবিতা :: নাঙঠ সভ্যতা --- জিতুল কলিতা

ধূলিময় আকাশৰ তলিৰ কেন্দূজোপা
আজি নিমাত..
নিস্পাপ হৈ বিক্ৰী হৃদয়ৰ আকুৰ্নতা
হায়... নিৰ্লজ্জ হৈ আজি
নিৰূপন দেশ মাতৃৰ সভ্যতা
''নাঙঠ সভ্যতা''....
.
.
.
অবাস্তৱ হৈয়ো আজি প্ৰেমৰ দৰদাম
পাবত গজা শিক্ষিতৰ
লহপহীয়া নাঙঠ প্ৰেম
স্তব্ধ হৈ ৰয়
৮০০ টকীয়া কোঠাৰ এটি কোনত
অথবা...
ৰোমিঅ' জুলিয়েটৰ শেষ চুম্বনৰ
অনাবিল তিৰস্কাৰৰ বলি...
তথাপিও ৰৈ যায়
প্ৰেমৰ অকথ্যতা
হায় এই সভ্যতা ।।
.
.
.
দুদিনীয়া প্ৰেম নচ্চৰ হৈ ৰয়
মাথোঁ ৰৈ যায়,
সম্পূৰ্ণ প্ৰেমৰ দস্তাবেজ
এতিয়া Security folder ৰ এটি কোঠাত।।।
.
.
.
প্ৰেমৰ সংজ্ঞা আপুনি জানেনে!!!
কেনেকৈ জানিব আপুনি...
গোটেই জগত নিৰ্ভূল...
প্ৰকৃততে নিস্পাত কোন??
আপুনিয়েই.. অথবা মই....
তথাপিও জয় আই প্ৰেমাঞ্জলতা...
.
.
.
দেশৰ দেহত আচুৰিছো দুৰ্লভ সভ্যতা
দুদিনীয়া অচিনাকীৰ চিনাকিতা বাগৰে
প্ৰতিজনৰ Xender ৰ কলনিতাত
তথাপিওঁ আকোৱালি লওঁ
এই নিৰ্লজ্জতা।।
.
.
.
''আমাৰে মইনা শুবৱে
বাৰীতে বগৰী ৰুবৱে''
কোন তেওঁ??
অথবা পৰিচয় কি আপোনাৰ??
স্বপ্নদ্ৰষ্টা গৰাকীৰ চকুলো টোপাই
সাজিছে ১০ মহলীয়া অট্টালিকা
আসন্ন আইৰ আচল কেতিয়াবাই অপমৃত্যু।।
.
.
.
চৰম পৰিঘটনাৰ অথন্তৰত কপে
শতজনৰ মা, অথবা ভগ্নী...
দেহৰ অৰূপনিধি
আচুৰি কৰিছো বলাৎকাৰ..
তথাপিও স্বাধীন মোৰ দেশ
মাথোঁ ৰৈ গ'ল
স্বাধীন হৃদয়ৰ অনাৱেশ।।।
.
.
.
সমাধিস্থ সময়ৰ অৱদস্ত দাপোন
চূৰ্ণ বিচূৰ্ণ হৈ জহি খহি যায়..
অসহায় হৈ চটফটাই।
কেতিয়াবা কইনাৰ সাজেৰে ক্ৰয়
অসহায় হৃদয়তা ।।
হেজাৰজনে কয়
প্ৰকৃততে এয়াই সভ্যতা ।।।
.
.
.
ঐ তোমাৰ প্ৰেমৰ দৰদাম কিমান ??
কলংকিত হৈয়ো নিমাতে ৰয় তাই
এচমকা প্ৰেমৰ পল-অনুপল
মাথোঁ বিক্ৰী হয়...
এটি তাপ নিয়ন্ত্ৰিত কোঠাত।।
.
.
.
আই মাতৃ লজ্জিত এতিয়া
কংঘাল চৰিত্ৰৰে দি যায়
দেশৰ সভ্যতাৰ ব্যাকুলতা..
বিচ্ছুৰিত হয় মাথোঁ নিৰ্লজ্জতা
ৰৈ যায় অসমযস্ত সমাজৰ
এই সভ্যতা..
তথাপিও কাপুৰুষ হৈ
আকোৱালো অথবা চিঞৰো
জয় আই এই নাঙঠ সভ্যতা ।।।


কবিতা :: আকৌ এবাৰ প্ৰেমত পৰিব'লে মন গৈছে --- মেহেনাজ সৰকাৰ

আকৌ এবাৰ তোমাৰ প্ৰেমত পৰিব'লে মন গৈছে
অন্ততঃ বিগত দিনৰ ভুলবোৰ শুধৰাব’লে
কেনেকৈ ক’ম
কোন তুমি মোৰ বাবে
হয়তো বুজাব পৰা সাৰ্থকতা
মোৰ ওচৰত সীমাবদ্ধ
কিন্তু
মাঁথো এবাৰ কোৱা
কি কৰিব লাগিব
তোমাৰ ভালপোৱাৰ বাবে
প্ৰয়োজন হ’লে আঁজুৰি আনিম
পৃথিৱীৰ সমস্ত সৌন্দৰ্য্যতা
মাঁথো  আত্ম হত্যা কৰিবলে ন’কবা
বিগত দিনৰ ভুলবোৰ শুধৰাই
আহা আমি আকৌ উপভোগ কৰো
বসন্তৰ সজীৱ দৃশ্য
কোনো এটি নিৰিবিলি সন্ধিয়াত
তোমাৰ পোহৰে সাৰপাই উঠা
এটি নতুন দিনৰ
অথবা
ফাগুণী পছোৱত আহা আমি আকৌ উৰুৱাই দিওঁ
ৰঙা নীলা ভালপোৱাৰ চিলা ।


কবিতা :: মোৰ প্ৰাণৰ কবিতা --- জানকী ৰায়

বহুদিন হ'ল তোৰ স’তে দেখা হোৱা নাই 
তোৰ ভাৱত বিভূৰ হৈ
পৰা নাই পাহৰিব
জীৱনৰ দূখবোধ ,
খৰস্ৰুতা সময়ৰ সোঁতত বাগৰিছে
জীৱনৰ তিতা-মিঠা ক্ষণবোৰ ।
মোৰ প্ৰাণৰ কবিতা
ক'ত জানো তই হেৰাই গলি ?
প্ৰতিটো শব্দৰ মাজত
তোক বিচাৰি মই হাবাথুৰি খাওঁ ,
তই চাগে পাহৰিলি
তোৰ মাজত যে বিচাৰি পাওঁ 
জীৱনৰ অস্তিত্ব
জীয়াই থকাৰ হেঁপাহ
সময়ে নিদিয়ে কেউকে ঠাই
দিনবোৰ এনেদৰেই পাৰ হৈ যায়
হৃদয়ত সাঁচ বহুৱাই
তথাপিতো থাকিবি তই 
মোৰ জীৱন লগৰী হয়
চিৰদিন চিৰকাল ।।


কবিতা :: ব্যৰ্থতা --- মেহেনাজ সৰকাৰ

নিজম নিশা 
ব্যৰ্থতাৰ এন্ধাৰে শিকালে 
এমুঠি জোনাকত সত্যক আদৰিবলে
মনৰ ভিতৰ ভাগৰ ঘটনা 
জুই জ্বলিছে 
প্ৰেমৰ জুই 
ৰৌদ্ৰজ্জ্বল সপোনে ভিৰ কৰিছেহি 
পদুলি মুখত ।


কবিতা :: শৰতৰ জোনৰ সৈতে এখন্তেক --- মেহেনাজ সৰকাৰ

হেই ! কি লিখিম তোমালৈ
শৰতৰ বাটে বাটে
নিয়ৰৰ গান
কবিতা কবিতা
কিছু হৃদয়ৰ আকুলতা
এই দুষ্ট কাচোনমতী
তেনেকৈ মোৰ ফালে চাই নাথাকিবা
কিবা ক'বলগা আছে যদি
আকাশ আৰু তৰাবোৰক সাক্ষী থৈ
কাণে কাণে কোৱা
মোৰ পঢ়া মেজত আলহী হৈছে
তোমাৰ এমুঠি জোনাক
আথেবাথে সাদৰী
কলমেৰে বন্দী কৰিলোঁ
স্হায়িত্ব তোমাৰ
কি থাকিব পাৰে তোমাৰ মাজত
নাইবা কি জাগিব পাৰে
মোৰ হৃদয় পঁজাত
বাস্তৱৰ ফালৰি কাটি
সপোন ৰাজ্যৰ বাসিন্দা মই ?


কবিতা :: ভগা জুপুৰি আৰু এগৰাকী কবি --- সমুজ্জ্বল ডেকা

ভাদ মহীয়া সোণোৱালী ৰ'দত
দেহাটি দহে
বৰষুণ নামিলে বিজুলী-ঢেৰেকনিৰে
বুকু ফাঁট মেলা ৰক্ত যেন টুপ্-টুপ্ সৰে
তথাপিও ইয়াত আজিও
তেওঁ সৰলতাৰে বসবাস কৰে
সুখ-আনন্দ আদিবোৰ ইয়াতেই ৰোপন কৰিছে
নহ'লেনো নিশাৰ আকাশৰ জোন-তৰাবোৰ চাই
শেতেলিতে ইমান গভীৰ প্ৰেমৰ কবিতা তেওঁ কেনেকৈ লিখে!
এই ভগা জুপুৰিতে
তেওঁৰ সপোনবোৰ হেঁপাহবোৰ জীয়াই থাকে
বাঢ়ি বাঢ়ি দিঠকত দিনে দিনে হাঁহে
আবেগবোৰ এন্ধাৰ একোণত লুকুৱাই
নাজানো কেনেকৈ
বিনা দ্বিধাই আনে নেদেখাকৈ ৰাখিব পাৰে!
নাৰীৰ সমানেই কষ্ট সহিষ্ণু গুণ
নিশ্চয়কৈ সেইজনা কবিৰো তেজে-তেজেই আছে!
যিজনে তমসা এন্ধাৰৰ ভিৰতো
সপোনভৰা আশাবোৰ হাঁহিৰে বুটলি ল'ব জানে ৷
সময়ৰ কোলাত ভগা জুপুৰিটি যিমানেই ভাগে
তেওঁৰ কবিতাত সিমানেই গভীৰতা বাঢ়ে
তথাপিও গভীৰতাত আৰু গভীৰতাহে বিচাৰি ফুৰে
চোৱাচোন সেইজনা কবিয়ে
কেনেকৈ বাৰু
ভগা জুপুৰিটিকো হৃদয়ৰপৰা ইমানকৈ ভাল পাবলৈ শিকে ৷
এয়াই হয়তো
প্ৰকৃত কবিৰ নিভাঁজ প্ৰেম-ভালপোৱা
এয়াই হয়তো
তেওঁৰ আদৰ্শশীল আংশিক জীৱন গাঁথা.......!!


কবিতা :: তোমাক লৈ কবিতা নিলিখো --- মেহেনাজ সৰকাৰ

তোমাক লৈ কবিতা লিখিলো বহুতো 
জোনাকৰ দলিচাত 
বসন্তৰ কুঁহিপাতত 
ফাগুনৰ ফাকুগুৰিত 
অথবা সজালো তোমাক 
পৃথিৱীৰ সমস্ত ৰত্নকণাৰে অলংকৃতা কবিতাৰ গাভৰু পুষ্প পদুম 
সৌন্দৰ্য্যৰ মূৰ্ত প্ৰতিমা 
নাই ! তোমাৰ মনৰ কোনো পৰিবৰ্তন নহ’ল
শূণ্য ! শূণ্যই 
তাক যিমানেই অলংকাৰ পিন্ধোৱা 
সি শূণ্যই থাকিব
তোমাক লৈ আৰু কবিতা নিলিখো ।


কবিতা :: বিলাসী বান্দৰ --- মেহেনাজ সৰকাৰ

তেওঁলোকক নেদেখুৱাব
মানৱতাৰ মধুময় দলং
কাৰণ মানৱতা  কি
তেওঁলোকে নাজানে
জানিলেও প্ৰতিফলন নকৰে ।
মুঠি মুঠি কৈ
মিঠা মিঠা ফুলজাৰিৰ ভাষন বিলাই
সিহঁতে দেখুৱায়
আমি বিশ্বৰ শ্ৰেষ্ঠ মানৱ
অথচ
নিষ্পাপ , নিষ্কলংক দৰিদ্ৰ জনতাৰ
সিহঁতেই ৰক্ত খোৱা দানৱ ।
সিহঁতে খাইছে , পিন্ধিছে
আৰু গঢ়িছে ধনৰ হিমালয়
য’ৰ পৰা এটি এটি বিন্দু কাটিলেও
আমাৰ দৰে নিঃসহায়
হেজাৰ দৰিদ্ৰৰ ঘৰতো ফুলিব
ক’তনো প্ৰভাতী ফুল ।
আমি নিঃস্ব দৰিদ্ৰ
ডাষ্টবিনৰ সমতুল্য
তথাপি আমি মানৱ
আমাৰ আছে মানৱতা
যিটো নাই
সেই আঢ্যৱন্ত চেহেৰাৰ
বিলাসী বান্দৰৰ ॥


কবিতা :: এইবেলি আঘোণত --- মেহেনাজ সৰকাৰ

এইবেলি আঘোণত
কুঁৱলীৰ সেওঁতা ফালি
কাক চাম জুমি জুমি
নেদেখাৰ ভাওজুৰি ?
তুমি যে আঁতৰি গ’লা
একেবাৰে হৃদয়ৰ পৰা
পিক ৰঙা নে লেকমি লিপিষ্টিক ৰঙা
ওঁঠৰ কথাৰে  কবিতা লিখিম
নাইবা
খিলখিল হাঁহি নে
দাৱনীৰ কেচ কেচ কাচিখনৰ কথাৰে
ওঁহো ! কোনটোৱেই যে সঠিক নহ’ব
এইবেলি মোৰ  বাবে
ব্যৰ্থতাৰ জুয়ে পুৰা কলিজাৰ
শুকান কেনভাছত
ধান কাটি পেলাই থোৱা
শূণ্য পথাৰখনেই হ’ব
এইবেলি মোৰ কবিতাৰ দৃশ্য পট
শূন্যতাৰ মাজত
আৰু এটি শূণ্য উপহাৰ দিম
এইবেলি আঘোণত ।


কবিতা :: মায়াবিনী --- শেখৰ ভট্টাচাৰ্য

সৌ সিদিনা তোমাক দেখিছিলো যে, 
কমন ৰুমৰ আৰঁত লুকাই আছিলা, 
তুমি জানো মোকেই বিচাৰি ফুৰা নাছিলা! 
এই মায়াবিনী! তুমিয়েই আছিলাচোন, 
কলেজৰ ন'টিছ ব'ৰ্ডত মোৰ নম্বৰ বিচাৰি আছিলা কবিতাবিলাকত  | 
তোমাৰ মনত আছে বা নাই ? 
কোনো কাৰণ নোহোৱাকৈ কথা পাতিছিলোঁ আমি দুয়োজনে কলেজৰ ক্লাছৰ শেষত । 
মই গম পাইছিলো  
মই লিখা কবিতা দেখি 
তুমি ফিদা হৈ গৈছিলা । 
ম'ৰা চৰাইৰ পাখি লগাই 
নাচি উঠিছিল তোমাৰ  মন | 
ঝৰ ঝৰ ঝৰ কৈ বৰষুণ নামিছিল, 
বৰষুণৰ শব্দৰে মাতি উঠিছিল চাৰিওফাল  । 
মোৰ মনে চিঞৰি দিছিল, 
"আই শপত, মই তোমাক খুব ভাল পাওঁ" | 
কিমান ৰোমান্টিক  হৈ পৰিছিলো মই 
বুজাব নোৱাৰিম । 
এবছৰ, দুবছৰ, তিনিবছৰ 
কেনেকৈ পাৰ হৈ গ'ল সময়বোৰ | 
এতিয়াও তোমাৰ ফটো দেখিলে 
পাগল হৈ যাও মই, 
এবাৰ তোমাক চুবলৈ বৰ  হেঁপাহ | 
ইমান সেমেকা মোৰ চাৰিওকাষ, 
বতাহে মোৰ গা-মন উৰুৱাই নিয়ে 
বিচাৰি ফুৰো তোমাক দিন ৰাতি । 
এই মায়াবিনী, তুমি কেনেকৈ আছা 
মোক পাহৰি ! 
শুনানা, প্লিজ, মোৰ কথা এবাৰ শুনা, 
মোৰ কবিতা শুনিবলৈ তুমিয়েই বিচাৰি ফুৰিছিলাচোন, 
জিওৰ নতুন নতুন ছিম 
আছে বিনামূলীয়া কলিং 
আজি এক মিনিট হে বিচাৰিছো, 
উভতি আহা মোৰ কাষলৈ 
আজি তোমাক লগ নোপোৱাৰ 
বহুত দিন হ'ল, 
তুমি সচাকৈয়ে 
গুচি গলা নেকি ?


কবিতা :: লেমৰ পোহৰত --- মেহেনাজ সৰকাৰ

এয়া
নিবিড়ৰ পৰা নিবিড়তম পৰিৱেশ
মনত পেলাইছো
জীৱনৰ বৰ্ণিলময় বসন্তৰ দিনবোৰ
হৃদপিণ্ড আহত কৰা
তোমাৰ থুথুৰীৰ পাতল ক’লা দাগটো
আস ! কি যে মনোমোহা
তোমাৰ থুথুৰীৰ পাতল ক’লা দাগটো
যেন পূৰ্ণ শশীৰ স্মিত উদ্যানত উজলা
নক্ষত্ৰ খঁচিত আজৱ সুখ তৰা
সিদিনা তুমি উভতি আহিছিলা
বৰপেটাৰ পৰা ঘৰ   অভিমুখে
(আমবাৰীত , কলেজ  বন্ধত )
সন্ধিয়াত লোডসেডিংৰ বাবে
মাহীয়েকে জ্বলাই দিছিল
কেৰাচিন  তেলৰ লেমটো
সুযোগ বুজি মইও বহিছিলো তোমাৰ কাষত
বহু দিন নেদেখা দীপ্ত নক্ষত্ৰটোক
কাষৰ পৰা এপলক চোৱাৰ হেঁপাহেৰে
মই যে
মাহীয়েকৰ ঘৰৰ বাসিন্দা আছিলোঁ
সাময়িক ভাৱে
লেমৰ পোহৰত জিলিকি উঠিছিল
তিলফুল অঁকা তোমাৰ মুখনি
ঢৌ হৈ উৰিছিল
তোমাৰ মৌ মিঠা কথাবোৰ
বাঁহীৰ সুৰ হৈ
তোমাৰ জানো মনত নাই
সেই যে গুচি গ'ল
লেমৰ পোহৰত প্ৰেমৰ স্বৰ্ণ যুগ
এতিয়াও তাকেই ধিয়াই
জানা ...


কবিতা :: শব্দবিহীন কবিতা --- মেহেনাজ সৰকাৰ

কবিতা ! তাকো আকৌ শব্দবিহীনকৈ 
কেনেকৈ 
তোমাৰ ওঁঠৰ সেউজ বাকৰিৰ 
পাতলীয়া লিপিষ্টিকেই কবিতা 
চকুৰ কাজলেই কবিতা 
ভ্ৰূৰ আইলানাও 
হাঁহিৰ নিজৰা ! 
সেয়াতো কলিজাৰ আছুতীয়া কবিতা 
হৃদপিণ্ডৰ স্পন্দন 
গুণ গুণ , গুণ গুণ ...


কবিতা :: এন্ধাৰ জীৱন --- কামাল হাছান বুল বুল

অচিনাকি  হৈ  আহিছিলা
এন্ধাৰ   জীৱনলৈ ।
জোনাকৰ  জোনাক  হৈ
আহিছিলা  পোহৰ  বিলাবলৈ । 
দিন  আৰু ৰাতিৰ  দৰে
তুমিঅ’  আহিলা  আৰু গ’লা ।
দি গ’লা  বহুত  আবেগ
দি গ’লা বহুত  কষ্ট । 
দুখৰ  সময়ত  আহিছিলা
সুখ  দিবলৈ
প্রতিশ্রুতি দিছিলা  গোটেই  জীৱন  থাকিবলৈ ।
দি গ’লা বহুত আশা  সপোনৰ,
কিয়  পূৰণ  নকৰিলা  সপোন  বোৰ ? 
আজিও  পাহৰিব  পৰা  নাই  তোমাক
পাৰিমনো কেনেকে  দিছিলোঁ  যে প্রতিশ্রুতি  পাহৰি  নুজোৱাৰ ।
জোনাক  হৈ  আহিছিলা  এন্ধাৰ  জীৱনলৈ
এন্ধাৰ জীৱনটোক  দি গ’লা  সেই জোনাকবিহীন এন্ধাৰ  এ ।


কবিতা :: জোনৰ সৈতে এৰাতি --- মেহেনাজ সৰকাৰ

জোনটিয়ে ইংগিত দিছে 
কিঅ’ ফাজিল কবি 
মোক উদ্দেশ্যি কিমান ৰচিবা 
তোমাৰ প্ৰেয়সীৰ গাভৰু দেহৰ কবিতা 
মই মিচিকিয়া হাঁহিৰে ভাবিলো 
জোনটিয়ে কিয় ক’লে এনে কথা 
নে তাইৰ সৌন্দৰ্য্যত জোনৰ ঈৰ্ষা হৈছে 
তাই যে জোনতকৈ ধুনীয়া 
পৃথিৱীৰ ভাস্কৰ্যৰ সমস্ত ৰত্নকণাৰে অলংকৃতা ...


কবিতা :: আঘোণ --- শ্ৰী ৰাজেন দাস

তোক বঁকিয়াইদি শুহুৰিয়াওঁতে
মোৰ জেঠীপতীয়া বিৰিয়া কঁপে
মূৰৰ কাকৈ ফণি গুজা ঘৰটোত
ঠাণ্ডাত জিৰিক জিৰিকৈ সোণগুটিৰ
উজনি-ভাটি
ককাইদেউক ক'বা
বাইটিৰ জোনকাচি জোনজনী
আজি বৰষুণত তিতিল
গোটেই ঘৰটো উকা হ'ল
মোৰ বগাসাঁজজোৰক
তেনেকৈ নাচাবি
মইহে তহঁতক...|


কবিতা :: পোক --- সমুজ্জ্বল ডেকা

পুহমহীয়া হাড় কপোৱা শীতত
কুৱঁলীময় আৱৰণ ফালি
যেতিয়া মই কেঁচা ৰাস্তাটোৰে আগবাঢ়ো
হঠাৎ মোক
মোৰ বুকুৰ একোণত বাহ লোৱা
পোকটোৱে বাধা দিয়ে
মাজে মাজে ই বখলিয়াই কামোৰে ৷
যেতিয়া মৰুভূমি সদৃশ বালিচৰৰ মাজেৰে খোজকাঢ়ি
মই গন্তব্যস্থান পাবলৈ জেদী হৈ পৰো
মই ধুমুহাত উৰি উৰি
স্বচ্ছ দেহ মলীন কৰা ধূলিলৈ ভ্ৰূক্ষেপ নকৰো
এই পোকটোৰ বাবেহে
মই ভাগৰুৱা পথিক হৈ অশান্তিত ভুগো ৷
যেতিয়া পৰীক্ষাৰ সময়ত
টোপনি পাহৰি নিজকে কিতাপৰ পোক সজাব খুজো
কিতাপ-বহীৰ পাতবোৰ লুটিয়াই লুটিয়াই
নিমগ্নতাৰে সফলতাৰ জখলা বগাব খুজো
মই কেৱল ইয়াৰ কবলত হাৰি
বিফলতাৰ চোতালত চিত-ভঙলা খাই বাগৰি পৰোঁ ৷
যেতিয়া মই প্ৰেমত পৰিছিলোঁ
তেতিয়াও ই কষ্ট দিবলৈ এৰা নাছিল
মই ভাবিছিলোঁ যেতিয়া
জীৱনটিক উপভোগ কৰিম
সোণাৰু ফুলীয়া পৰিকল্পনাবোৰ বাস্তৱত ৰূপায়িত কৰিম
ই কৈছিল তোক তেনেহ'লে অকালতে মাৰিম ৷
চাল্লা ই কি বিষাক্ত পোক!
জীৱনটো কেৱল খুলি খুলিহে খায়
ইমান দিনৰপৰা ঘা লাগি লাগি
এতিয়া বুকুখন বৰকৈ বিষায় ৷
অৱস্হা নাই হৈছো বেমাৰী
খাবও নোৱাৰো শুবও নোৱাৰো
কি যে জীৱৰ বিলাই!
গৈছো মাথো দিনক দিনে শুকাই-ক্ষীণাই;
জীৱনৰ মহাঘাতক
হতাশা নামৰ পোকটোৱে
দেহৰ তেজ-পুঁজ শুহি শুহি খাই
বাগৰ সলাবলৈ ইয়াক লাগে
মৃত্যুয়ে উমলা এখনি আহল-বহল ঠাই ৷


কবিতা :: আধালিখা কলংকিত ডায়েৰী --- সমুজ্জ্বল ডেকা

কলেজীয়া জীৱনৰ
তুমি মোৰ দুৰ্দান্ত প্ৰেমিকা
তোমাক ভালপোৱাৰ প্ৰতিদান মোৰ দৰে প্ৰেমিকৰ পৰা
তুমি ভুলতো নিবিচাৰিবা
মই হাত কাটি বুলাই দিব পাৰো
তোমাৰ উঁকা কপালত ৰক্তৰ ফোঁট
শিৰত আঁকি দিব পাৰো একেদৰেই সৰলৰৈখিক স্ৰোত ৷
তুমি দুওঁঠত লিপষ্টিক বুলালে ধুনীয়া লাগে
কাহানিবা ৰক্ত বুলোৱা বুলিহে ভয় লাগে
ভয় লাগে এইকাৰণেই
তুমি যেন ৰক্তবোৰ বুলাই বুলাই
মোক শেষ কৰি গৈ আছা !
মোৰ কলিজা ৰক্তিম
ৰক্তবোৰ যদি তোমাৰ দুওঁঠতহে থিতাপি ল'ব খোজে
তুমি কি কৰিবা ?
দিবানে নিদিবা ?
মোৰ ৰক্তবোৰ তোমাৰ ওঁঠত জিলিকিলে ভালো লাগে
ভাল লাগে এইকাৰণেই
মই যে আজিপৰ্যন্ত তোমাৰ জীৱনান্দৰ উপাদান হ'ব পাৰিছোঁ
তুমি কিন্তু মোৰ পৰা ইয়াতকৈ অধিক আশা নকৰাও
কিয় নাজানো ?
তুমি মোক আজিকালিতো অপদাৰ্থ-আৱৰ্জনা বুলি ভাবিব ল'লা ৷
এবাৰ তুমি জোনৰ দৰে শীতল হৈ দেখুৱাই দিয়া
যাতে তোমাৰ সান্নিধ্যত মন মোৰ শীতল হয়
তোমাৰ নিচিনাকৈ মোৰো দেহত
ৰক্তবোৰ নদী হৈ সাৱলীল গতিত বয় ;
হঠাৎ আঁতৰি নাযাবা
তুমি আতৰি গ'লেই
সময়ৰ গভীৰ কোলাত  জীৱন ডায়েৰীখন আধালিখা হ'ব
মইতো সাজু দিবলৈ তোমাৰ বাবে জীৱন দান ৷
কিন্তু মনত ৰাখিবা মইও বাধ্য
মই বৰ নষ্ট
জীয়াই থাকোতেই কিনো পালো কিনো হেৰুৱালো
তাৰ হিচাপ দি যাম
তাৰ বাবেইতো জেপতে ৰাখিছো উপযুক্ত খতিয়ান ৷
নাই আৰু তোমাক একোৱেই নকওঁ
ইয়াতেই লিখনিবোৰ সীমাবদ্ধ কৰি থওঁ
শেষবাৰলৈ মোৰ বোৱতী ৰক্ত নৈখনিত
আমাৰ অতীতৰ স্মৃতিবোৰ সোঁৱৰি
তোমাৰ পৰা একেবাৰেই হেৰাই যাওঁ ৷


কবিতা :: নিষিদ্ধ হৃদয়ৰ দাবানল হিমাক্ষী কলিতা --- জিতুল কলিতা  

সন্দিকৈ কলেজৰ সেই মৰমলগা ছোৱালীজনী.. 
মিছ্ হিমাক্ষী কলিতা.. 
চেহহহহ.... তুমিটো জানাই লক্ষ লক্ষ অনুৰাগী তোমাৰ 
তথাপিও কিয় জানো তোমাৰ 
মৰমলগা হাঁহিটোত ডুব যাওঁ দিনে - নিশাই ।।। 
দীঘলী পুখুৰীৰ কহুৱা বতাহেও দিয়ে তোমাৰ বাৰ্তা 
আৰু.. সেই পানবজাৰৰ RG, KBS বুকষ্টলত
কেতিয়াবা বিচাৰি যাওঁ তোমাৰ বেটুপাতযুক্ত
ৰঙা লিপষ্টিকৰ ফটো থকা আলোচনীবোৰ ।। 
কেতিয়াবা জালুকবাৰীৰ ট্ৰেফিকজামো মৌন হয় ৰয়.. 
মাথো এশ-ফুট হৰ্ডিংত জিলিকি ৰয়
তোমাৰ মিচিকিয়া হাঁহি আৰু 
নিষিদ্ধ হৈ ৰয় নিউটনৰ সূত্ৰ ।।। 
তোমাৰ ফটোৰে বৰ্ধিত মোৰ মোবাইলৰ ডিচপ্লে.. 
আৰু কেতিয়াবা instagram ত তোমাৰ ফটো দেখি 
হেং হৈ ৰৈ যায় মোৰ নষ্ট হৃদয় ।। 
হেজাৰবাৰ চেষ্টা কৰো তোমাৰ ফেচবুকৰ ফ্ৰেন্ডলিষ্টত বহ্নিত হ’ব
কিন্তু.... 
আজি বহুদিনেই হ’ল আজিও একেটাই স্পৰ্শিত মোৰ ফেচবুকৰ দেৱালত
Request sent... Accept লৈ আজিও বহুদূৰ বাট ।। 
নিষিদ্ধ হৃদয়ৰ দাবানল হিমাক্ষী কলিতা... 
ভালপাওঁ বুলি নকওঁ তোমাক... 
কিন্তু কিয়নো ৰোমন্থনত আচুৰ্য্য হয় দুচকু... 
মিছ্ হিমাক্ষী কলিতা.. বাৰে বাৰে  কলেজৰ বাহিৰলৈ নাহিবা তুমি.. 
হৰ্ষ চৰিত্ৰ ও সৌন ৰূপত যদি থমকি ৰয় গেলিলিওৰ সূত্ৰ... 
তেতিয়া অনাপৰিভ্ৰমিত হ'ব পৃথিৱীৰ পৰিভ্ৰমন.. ।।
মই ধুমপানত নিষিক্ত এতিয়া... সচাঁ কিন্তু অনিহাৰহ্নিত দ্ৰব্যত নহয়... 
তোমাৰ নামৰ চিগাৰেট হুপি দহিত কৰো হৃদয় ।। 
কিদৰে সুখী হওঁ মই..... 
কেৱল দীঘলী পুখুৰীৰ পাৰত বহি ৰচোঁ তোমাৰ প্ৰাচুৰ্য্যতা ।। 
হীৰুদাই কেতিয়াবাই কৈ গৈছিল.. 
"এই কবিৰ আৰু একো নাই 
এটাই মাথোঁ কামিজ 
তাকো ছিগো ছিগো চিলাই
প্ৰেম চাগে এনেকুৱাই আৱৰণ খুলি হৃদয় জুৰাই "।। 
সাক্ষী হৈ ৰ'ব হেম বৰুৱা ৰোড অথবা  গোপীনাথ বৰদলৈ ৰোডৰ
প্ৰতিডাল বিৰিণা.. 
সুৰিত হ’ব কাল্পনিক লহৰৰ প্ৰনিকা... 
উফ্ফ্ফ্.. কি যে তোমাৰ হত্যাকাৰী চাওঁনি.. 
প্ৰতিটো চাওঁনিত অবলোহিত হয় মোৰ মূল্যহীন হৃদয়... 
মিছ্ হিমাক্ষী কলিতা.... 
নিৰৰ্থক অৰ্থত বন্ধিত মোৰ নিৰহ হৃদয়.. 
কিন্ত... চিঞৰি চিঞৰি লজ্জিত নকৰো তোমাৰ পদুম কলীয়া ওঠ, 
পানবজাৰৰ প্ৰতিখন হৰ্ডিঙে দিব 
তোমালৈ মোৰ অনুৰাগৰ অভিলাষৰ পৰিমাণ ।। 


কবিতা :: নষ্ট প্ৰেমিকৰ আৱেগ --- মাহিম ৰয়

এন্ধাৰখিনি ধাৰ কৰি 
বগা কাগজত আঁকবাঁক দিলো 
দুচকু স্থিৰ কৰি 
বহু সময় চালো 
নাই ! নষ্ট প্ৰেমিকৰ আৱেগৰ অবিহনে 
এফোটাও সৌন্দৰ্য্য নাই


কবিতা :: ভালপাওঁ নদী আৰু নাৰী --- ছানকুমাৰ কলিতা

নদী ভালপাওঁ আগৰপৰাই
কাৰণ নদীয়ে হৃদয়ৰ ভাষা বুজে,
নদীয়ে কথা কয়
নদীয়ে কৃষ্ণচূড়াৰ নিচাত মাতাল হ'ব জানে
নদীয়ে চটফটাই বিৰহ সাগৰ সংগমৰ ব্যাকুলতাত ।
নদীয়ে কেতিয়াবা হীৰুদাৰ প্ৰেমত পৰে----
“তুমিটো জানাই এই কবিৰ আৰু একোৱেই নাই,
এটায়েই মাথোঁ কামিজ তাৰো ছিঙো-ছিঙো ছিলাই,
প্ৰেম চাগে এনেকুৱাই আৱৰণ খুলি হিয়া জুৰাই" ।
মানুহক আগুৱাই যাবলৈ বাট লাগে
সৰাপাতৰ নিৰৱতাই হওঁক বা উত্ৰাৱল মধুচন্দৃকা--
সেইবাবেই ভালপাওঁ নাৰী!
নাৰীৰ আওঁপকীয়া মেঘালী চুলী সুঘ্ৰানতাত যুগ বন্দী,
হেলেনৰ ৰূপতেই “গ্ৰীক-টাৰ্জান” বিভীষিকা,
তিলোত্তমাৰ অক্ষিপাতত মোহান্ধিত সুন্দ-উপসুন্দ।
শকুন্তলাৰৰ সোনৰ চেকুঁৰত দুষ্মন্ত আজিও বলিয়া,
নাই মাথোঁ মূমুৰ্ষতাময় চঞ্চলতা ।
নাৰীৰ বুকুত এপাহঁ ফুল ফুলে,আলফুলে--
অনুভৱত ফুলিলেও স্পৰ্শিব নোৱাৰী পাহিঁ,
পৰাগঠলীৰ মাধুৰ্যতাত চকুৰ জলপৃষ্ঠৰ উচ্চতা
বাঢ়ি বাঢ়ি বুৰাই পেলায় হৃদয়ৰ গোপন কুঠৰী ।
বেদনাৰ তীব্ৰ আক্ৰোশতাত
চকুলোবোৰ কেতিয়াবা গোট মাৰি বৰফ হয়
কেতিয়াবা বিধ্বংসী বান,
তৰপে তৰপে দুখবোৰ জমা হৈ হৃদয়খন কেতিয়াবা কয়লাৰ খনিৰ ৰূপ লয়,
যাৰ দহনত ক্ৰমাৎ বাঢ়ি আহে যন্ত্ৰণাৰ উত্তাপ ।


কবিতা :: চুলি --- মাহিম ৰয়

পাঠদানৰ মুহূৰ্তৰ এটি আবেলি 
কাৰোবাৰ স্পৰ্শত শিঁয়ৰি উঠিলো 
কাষৰ ছোৱালীজনীৰ 
কেইকোচামান চুলিয়ে মোৰ চাৰ্টৰ ওপৰেদি 
মূৰত লাগিছে 
ফেনৰ অবিৰাম গতিত হয়তো সি 
ফাগুন বুলি মুক্ত মনে উৰিছে ।
খিৰিকীৰ ফাকেৰে পোহৰ আহি 
তাইৰ চুলিকোচাত পৰিছে 
যেন কোনো এক মায়াৱী ৰাতিৰ 
হাস্যোজ্জ্বল জোন 
নাইবা উন্মুক্ত ফাগুন 
বাউলী হৈ উৰিছে কবিতাৰ শব্দ বৰ্ণ অৰ্থ বিচাৰি


কবিতা :: আশাবাদ --- মাহিম ৰয় 

জোনাকে হাঁহি থকাৰ মুহূর্তত 
কবি মনে উক দি উঠিল 
জোনাকৰ নিবিড় মোহনাত 
তোমাৰ হাঁহিৰ নিজৰাৰে 
সপ্ন সমুজ্জল 
নিৰ্ভেজাল শব্দ মিনাৰ গঢ়িবলে ...


কবিতা :: কবিৰ জীৱন --- সমুজ্জ্বল ডেকা

(১)
দুচকুত নাথাকে টোপনি
দেহত নাথাকে ভাগৰ
ভাৱে সকলোৱে কবিৰ জীৱনটো সাঁথৰ
লক্ষ্য বিচাৰি সাঁতুৰিলেও মহাসাগৰ ৷
(২)
কবিৰ যদিও আছে সপোনৰ ঘৰ
গোটেই ধৰিত্ৰী কবিৰ আদৰৰ
বুকুত হেজাৰ ভাৱনাতুৰ কল্পনা সাৱটি
কবি কাহানিবা হৈ পৰে নিৰ্ভীক যাযাবৰ ৷


কবিতা :: শূন্যতা --- মাহিম ৰয় 

লহপহীয়া জোনাক সৰিছে 
মোৰ পদূলিত 
বুটুলি ল’লো 
আলফুলে 
অজানা কিহবাই উকমুকনি দিছে 
আৰু কিমান দিন 
কিমান দিন সাৱটি থাকিম শূন্যতা


কবিতা :: বাৰীঁৰ আত্মকথা --- ছানকুমাৰ কলিতা 

বানে উটুৱাই নিয়া ঘৰখন
ঘৰ হৈ থকা নাই অ' পিতাই!
ফেনে ফুটুকাৰে বাঢ়ি অহা বৰলুইতে
জীয়াই থকাৰ ভৰসা পোণাকণকো উটুৱাই লৈ গ'ল অচিন দেশলৈ..
কপালৰ জোনটো
নোহোৱা দিনৰে পৰা
পেটত গামোচা মাৰি
কোনোমতে জীয়া কংকাল এটিৰ ৰূপ লৈছো ।
আগ চোতালত যোৰা ভঙা বিৰহিণী শালিকাজনীৰ সদৃস
নিসংগতাৰ উচুপনিত হৃদয়ত সান্ধ্য আইনৰ দপদপনি ।
জীৱন নৈৰ সিপাৰে
এখন সমাজ আছে,
বাওঁধানে হাত বাউল দি মাতে
কিন্তু চম্পাৱতী হোৱাৰ হাবিয়াস মোৰ নাই অ' পিতাই!
কালৰাত্ৰিৰ নষ্ট অভিষাৰত নাগাওঁ মই
“আই মোৰ দুভৰি কুটেকুটায়” !
সোণৰ পালেঙৰ আব্দাৰত গাভৰু পোছাকযোৰ
মলিয়ন কৰাৰ মানসো মোৰ নাই,
বিবস্ত্ৰ যাজ্ঞসেনীৰ মৰণকাতৰ ক্ৰন্দনত সুদৰ্শনধাৰীয়ে গগণ খহাইছিল,
কিন্ত এই বৈধব্য তাড়না নিঃশ্চুপ কিয় পিতাই!
চাৰিও পিনেই চোন অন্ধকাৰ
এলান্ধুৱে বাট ভেটা কণ্টকময় পথ,
আৰুটো আছেই
উৰুঙা বতাহজাক
পিচকে নেৰে মোৰ ।
শুভ্ৰ-নিভাঁজ সাঁজযোৰ
কিমান আৰু মেৰিয়াম দেহত ?
সমস্ত হেঁপাহবোৰ মোহাৰি,
বেদনাৰ তীব্ৰ আক্ৰোশতাক সাক্ষী কৰি,
ভাবিছো..!
বৰলুইতৰ বুকুৰ শালীনতাত
নিজকে সপি দিওঁ…।


কবিতা :: নদী --- মাহিম ৰয়

ভিজা চুলিটাৰি ৰ’দত মেলি 
খিলখিলাই হাঁহিছা যে 
তুমি কি নাজানা 
মই যে এজন কবি 
তোমাৰ সৌন্দৰ্য্যৰ সৰল ৰেখাত 
আঁকিব পাৰোঁ 
লাস্যময়তাৰ অনামী নদী


কবিতা :: দীপাৱলী --- মাহিম ৰয়

পোহৰৰ থৈয়া নথৈয়া বান
কলুষ কালিমা আঁতৰাই 
নিকা হোৱাৰ অভিনৱ প্ৰয়াস 
শুভ দীপাৱলীৰ বৰ্ণময় সুগন্ধিত 
হিয়াই হিয়াই 
উছৱৰ মধু আলোড়ন ।


কবিতা :: নষ্ট প্ৰেমিকৰ পদ্য --- মাহিম ৰয়

১.
কামিহাড় ভাঙি বুকুত বৰদৈচিলা
তোমাৰ অনুভূতিৰ সেউজ সৰোবৰৰ
নিসংগতা আঁতৰাই
দূৰ দিগন্তত কোনে সজায়
ৰামধেনুৰ তুলিকাৰে
নষ্ট প্ৰেমিকৰ ছন্দ মালা 
২.
শব্দৰ উশাহ তিয়াই
সাহিত্যৰ আলিবাটেৰে আগবাঢ়ে
এজন নষ্ট প্ৰেমিক  কবি
জনতাৰ হৃদয়ে হৃদয়ে
অথবা ভুল ক্ৰমে তোমালৈ ...


কবিতা :: উপমা বিচাৰি --- মাহিম ৰয়

তাৰকা খঁচিত নীলা তম্বুটোৰ তলত 
মই কবি শুই আছো 
আধাডোখৰ জোনটিয়ে খিলখিলাই উঠিল 
" তোমাৰো যে কথা 
এতিয়া প্ৰেমৰ কাল 
চকুৰ পতাত সকলো বসন্ত কাল " 
হঠাৎ এনে কি হ’ল যে 
শব্দ সাগৰত বুৰ গ’লো মই 
তোমাৰ কৃশাঙ্গী শৰীৰৰ উপমা বিচাৰি ...


কবিতা :: পোক --- শ্ৰী ৰাজেন দাস

এতিয়া পোকৰ ছবি
তেতিয়াই পৰি থকা
মনালিচা হাঁহিটিত
লুকাই থকা ছবি
চোৱাচোন ধৰিবই
পাৰিবা
ছবি খনো কাৰ !


কবিতা :: প্ৰেমৰ ডায়েৰী --- নয়নজ্যোতি দাস

নিয়ঁৰ সিক্ত এটি জোনাক নিশাৰ
হ’বানে এপাহি ৰজনীগন্ধা !!
মৰমৰ ঢৌ তুলি বৈ যাবা বুকুৱেদি
মৌনতাই বোৱা এখনি নীলা চাদৰ হৈ ।
মোৰ বাবে এটি নিশা
তুমি সাৰে থাকিবানে,
মৰমৰ সোণালী নিজৰা হৈ
বৈ থাকিবানে নিৰৱধি
প্ৰেমৰ জোৱাৰ তুলি ॥


কবিতা :: কবিতাৰ নিচান --- মাহিম ৰয় 

হৃদ সাগৰত নিঃশব্দ  উৰ্মিমালা
ক’বতো নোৱাৰি
কোন ক্ষণত ই জন্মা
শাৰদীয় বতৰত তোমাক দেখাৰ
শুভ ক্ষণতেই হ’ব চাগে
কিনকিনয়া হেঙুলীয়া বৰষুণত
অতদিনে তিতি আহিছে
বুকুৰ আদিম ভাস্কৰ্য
খেৰীঘৰৰ মজিয়াত
কঁহুৱা কোমল হৈ দূলি আছে
দহ হাজাৰ জ্যোতিৰ চাকি
সৌদামিনী জোনাকৰ সাজেৰে
তুমিয়েই চাগে
লাহী দুপট্টাখনেৰে উৰুৱাইছা
কবিতাৰ নিচান


কবিতা :: হালধীয়া হাঁহি --- নয়নজ্যোতি দাস

মোক প্ৰেমত পেলাব নোৱাৰাৰ দুখ
নে মোৰ মনৰ অসুখ । 
মই তোৰ প্ৰেমত পৰা নাছিলো ।
চা, মই হালধীয়া হৈয়ে আছো
হালধীয়া হৈয়ো মই হাঁহি আছো । 
মই নীলাৰ পৰা সেউজীয়া হোৱা নাছিলো । 
তই বেজাৰ নকৰিবি আজাৰ...
বেজাৰ নকৰিবি..।
তোৰটো সপোন এটাকে আছে, এজাৰবুলীয়া....। 
মোৰ আছে মাথো এটি হাঁহি , হালধীয়া.....।।


কবিতা :: গুৱাহাটী বিশ্ববিদ্যালয় --- মৃত্যুঞ্জয় মন্ডল 

ইউনিভাৰ্চিটি আমাৰ সপোনৰ 
সকলোৰে সপোন মাথোন 
ইউনিভাৰ্চিটি
ইউনিভাৰ্চিটি মানেই গুৱাহাটী বিশ্ববিদ্যালয় 
নেজানো কিয় জানো 
কৃষ্ণচূড়া নগৰীয়ে সদায়েই মাতি থাকে 
কলেজীয়া জীৱন সামৰিবলৈ বেছিদিন নাই 
এতিয়া আৰু বেছিকৈ
তোমাৰ সপোন দেখি আছো
হয় বিদ্যাশপত কৈছো
তোমাৰ বাবে মই পাগল হৈছো 
তোমাৰ বাবে ভূপেন হাজৰিকাদেৱৰ 
গাই যোৱা গীত
নিৰ্মলপ্ৰভা বৰদলৈ বাইদেউৰ কবিতা 
বোৰ শুনিলে আৰু বেছি মনটো জাগি উঠে
গুৱাহাটী মহানগৰীৰ তুমিয়েই একমাত্ৰ সন্তান
যাৰ আছে অলেখ অলেখ অবদান 
হিয়াৰ কোণত এতিয়াও মাথোন তুমি 
অসমীয়াৰ পৰিচয় তুমি 
প্ৰনামো তোমাক গুৱাহাটী বিশ্ববিদ্যালয় ।


কবিতা :: শৰতৰ সপোন ---নয়নজ্যোতি দাস

শৰতৰ কোনো এটি সন্ধ্যাত
তাইৰ দুচকলৈ চাওঁতে
জোন এটা জ্বলি উঠা দেখিছিলো , আপোন বতাহজাকত
তাম বৰণীয়া চুলিখিনি
ঢৌ খেলি নাচি উঠা দেখিছিলো । 
মই দিয়া কুঁৱলীৰ ঘন আলোৱানখন
তাই গাত মেৰিয়াই লওঁতে
জোনাকৰ বৰষুণ এজাক সৰিছিল,
ওঁঠৰ সেউজীয়া মোহনাত
তৰাফুল এপাহ
ফুলি উঠিছিল । 
মই চাই আছিলো
মোৰ অহংকাৰী জোনটো অভিমানী হৈ তাইৰ গাভৰু চাঙত ডুব যোৱালৈকে,
যি স্বপ্নৰ উচ্চতাত নসৰাকৈ আছিল । 
শৰতৰ সেই সপোন যাক চুই চোৱাৰ হেপাঁহ থাকি যায়--- ৰ'দৰ ।


কবিতা :: তুমি আৰু মই --- নম্ৰতা সোনোৱাল

তুমি আৰু মই 
এটি শেষ নোহোৱা অধ্যায়ৰ পাতনি ।
শব্দ বিহীন এই ভাষা,
বুজা নুবুজাৰ এক অযুত ভাষাৰ,
তুমি আৰু মই অন্তহীন সীমনাৰ 
দূৰ নীলিমা ।
তুমি আৰু মই জপাব নোৱাৰা 
এখনি খোলা কিতাপ,
তুমি আৰু মই 
শৰৎ নিশাৰ নিয়ৰ সিক্ত  দুবৰিৰ
ভিজা ভিজা সুবাস, 
তুমি আৰু মই
পূৰ্ণিমা ৰাতিৰ স্নিগ্ধ জোনাক, 
তুমি আৰু মই
এটি শেষ নোহোৱা অধ্যায়ৰ পাতনি ॥


কবিতা :: স্বপ্নহীন ন'হবি ভাই --- নয়নজ্যোতি দাস

স্বপ্নহীন ন'হবি ভাই,
ভাল নালাগে তেনেকুৱা মানুহ ।
জহ, জাৰ, যন্ত্ৰণা
তোৰ বাবে অচিনাকী হ'ব লাগিব ।
ভোগৰ কথা তই বাদ দে ।
তোৰ মনটো শিলৰ ভাস্কৰ্যৰ দৰে হ’ব লাগিব ,
আৰু হাত দুখন হ’ব লাগিব কঠুৱা--
কমাৰতকৈয়ো ।
বন্দুক চলাব নাজানিলেও কোনো কথা নাই ,
তই যুদ্ধ কৰিব জানিব লাগিব--
 জীৱনৰ ।
মসৃন চোতালত খোজ দিয়াৰ কথা তই ভাবিবই নোৱাৰ,
তই অনায়াসে অতিক্ৰম কৰিব পাৰিব লাগিব
নীল, টাইগ্ৰিছ অথবা ছাহাৰা ।
দুখ কি দোষ --
তই কাৰো সৈতে মোকাবিলা কৰিব নোৱাৰিবি ,
নহ'লে জীৱনে হত্যা কৰাৰ আগতেই
তই কৰিব লাগিব আত্মহত্যা ।
বাটৰ কাষত পৰি ৰ'ব তোৰ নামৰ শ' টো,
তোৰ ব্যৰ্থতাৰ গোন্ধত কাষ চাপি নাযাব কোনো,
মৃত্যুও হ'ব তোৰ বাবে ব্যৰ্থ । 
স্বপ্নহীন ন'হবি ভাই ।।


কবিতা :: ল’ৰালি --- নয়নজ্যোতি দাস

আকৌ আহিবিচোন তই
এজাক কিৰিলি
আৰু এজাক পখিলাৰ স’তে । 
ৰ'দৰ পখিলা খেদি
সময়েও ফেঁকুৰি উঠে,
পিছে তোৰ আহৰি নাই ।
সময়তকৈও অভিমানী নে তই ?
তই আহিলে
পখিলাবোৰ ছাঁই হৈ যায় যদি ?
তইটো জানই মোৰ দুহাত ৰ'দেৰে পোৰা ।
তই উভতি আহিবি
আকৌ এবাৰ চুই চাম তোক ।
মোৰ দৰে
ৰ'দৰ জুইত জাহ নাযাবি তই ।


কবিতা :: প্ৰেম --- মন্জুষা দেৱী

তুমি আছা বাবেই মই আছো
মই আছো বাবেই প্ৰেম আছে
প্ৰেম আছেই বাবেই আমাৰ সপোনবোৰ আছে
সপোনবোৰ আছে বাবেই জীৱন আছে
জীৱন আছে মানেই তুমি আছা
তুমি আছা মানেই মই আছো


কবিতা :: প্ৰাপ্তি --- শ্ৰী ৰাজেন দাস

তুমি যদি প্ৰাপ্তি 
তুমি অপ্ৰাপ্তিও
যিয়ে তোমাক
পিন্ধাব আৰু 
সেই দিনাৰ
পৰাই তুমি 
শুকাবলৈও
আৰম্ভ কৰিবা
তেতিয়ানো---
ক'ত দেখিবা
প্ৰাপ্তি কি 
বা কোন !


কবিতা :: উত্তৰৰ অপেক্ষাত --- শ্বাহিদুল ইছলাম

এটি উত্তৰৰ অপেক্ষাত
ৰৈ আছো মই,
নাহৰৰ নিৰিবিলি ছাঁত
বিচাৰিছো তোমাৰ বতৰা
কলেজৰ প্ৰতিটো দুৱাৰ দলিত,
জোনাকী পৰুৱা জাকৰ মাজত
মাথো এটি উত্তৰৰ অপেক্ষাত,
আৰু ফুৰিলো তোমাক পাবলৈ
কলেজ গেট কিংবা আঁহতৰ তল ।
হেৰা অ' সোণজনী
আছানো লুকাই ক'ত ?
ওলাই আহি লগ দিয়া
এপাহি সুগন্ধি গোলাপ পুষ্প হৈ ।
ভাগৰি পৰিছো মই
মৰীচিকা যেন বিচাৰি তোমাক,
এতিয়াও ৰৈ আছো মই
এটি উত্তৰৰ অপেক্ষাত..... ।


কবিতা :: হিয়াৰ আৰ্তনাদ --- শ্বাহিদুল ইছলাম 

কোনেনো শুনিব মোৰ
হিয়াৰ বিননি
সকলোৱে কন্দুৱা গেছ লৈয়ে ব্যস্ত ।
চাই থাকোতেই নিঃশেষ কৰে
কেতিয়াও ভাবিব নোৱাৰা আপোনজনে,
অভেদ্য মোৰ হৃদয়ক
ভেদ কৰেহি উন্মত্ত গৰ্জনেৰে ।
কিয় ?..কিয় বাৰু এনেকুৱা
বাৰে বাৰে মোৰ স’তে ?
তোমাৰ সুশোভিত বাণৰ কম্পনেও
বিদাৰিত কৰে মোৰ হৃদয় কোঠা,
অচল কৰি দিয়ে
নিঃস্ব মোৰ অচিন দেহাটো
বিশ্বাস নামৰ শব্দটোও
যেন আজি সংজ্ঞাহীন
কেৱল তোমাৰ বাবে ।
এন্ধাৰ ৰাতিৰ জোনাকীৰ লগত
তজবজীয়া কম্পিত সুৰত
কিয়নো বাৰে বাৰে বাজে
উপায়হীন মোৰ হিয়াৰ আৰ্তনাদ !!!


কবিতা :: দীপাৱলী --- সমুজ্জ্বল ডেকা

তমসা নাশিবলৈ জ্বলিছে চাকি
জ্যোতিৰে দিবলৈ জীৱনৰ ৰং আঁকি
সপোনবোৰে খেলিছে আনন্দ বুটলি
হেঁপাহবোৰ উঠিছে পৰ্বতসম উথলি ৷
দেখিছো আজি ক’তজনৰ অন্ধকাৰ মুখ
পোহৰ পৰি কিদৰে ফুলিছে সিহঁতৰ সুখ
জোনাক থাকিলেও জোনাক যেন নালাগে
কিয়নো প্ৰেৰণাৰ বন্তি জ্বলিছে আজি বাটে-ঘাটে ৷
নালাগে মোক বিশৃংখলতা কিম্বা আতচ বাজী
মৃত্যুলৈ মোৰ বহুত ভয় লাগে!
ৰঙা ৰক্তেৰে গা তিয়াঁই
শান্তিৰ হুমুনিয়াহ কঢ়া সেইজন নৰপিশাচ
কিজানিবা আমাৰ মাজতেই লুকাই আছে!
নীৰৱতাৰ গৰ্ভত উমলি ৰোৱা
মোক মাথো জীয়াই থাকিবলৈ
অকণমান হ'লেও শান্তি লাগে ৷
দীপাৱলী!
পামনে কাহানিবা ?
তোৰ বুকুতে মোৰ হেৰুওৱা সপোনবোৰ বিচাৰি
পামনে বাৰু সচাঁকৈ ?
মোৰ আশাৰ সঞ্জীৱনীস্বৰূপ
মধুৰতম অতীত কিম্বা স্মৃতিবোৰ বিচাৰি....!


কবিতা :: এধানি মৰম --- দীপাংক শৰ্ম্মা

নিবিচাৰো মই ।
নিবিচাৰো মই, তোমাৰ মৰম ।
নালাগে, নালাগে তোমাৰ হাতৰ পৰশ ।
তুমি, এৰি যোৱাৰ দিনৰে পৰা, মইতো ইয়াতেই ।
নাজানো, কিয় বা এৰি গ’লা মোক ,
কিবা, বেয়া পালা ছাগে ।
চিন্তা নকৰিবা ।
তোমাক, আৰু কেতিয়াও আমনি নকৰো ।
তোমাৰ অবিহনেতো মই জীয়াই থাকিব নোৱাৰো ।
সেয়ে, এতিয়া মই মৃত্যুৰ শীতল কোলাত ।
চিনি পাইছানে মোক ?
মই তোমাৰ সন্তান, মা
যাক, তুমি আকোৱালী লৈছিলা ,
মাত্ৰ কেইটিমান মুহুৰ্ত্তৰ বাবে ।
আৰু ………
ল’ৰাল’ৰিকৈ মাজ নিশা, এৰি গৈছিলা,
চহৰৰ এই ডাষ্টবিনটোত ।


কবিতা :: কঙালী বিহু --- বিষ্ণু বড়া

উৎসৱ মুখি মনবোৰ
আবেগেৰে উপচি পৰে
নিঃকিন অনুভৱে আগুৰে
কঙালী মনবোৰেওঁ তোমাক
সুখ আৰু সমৃদ্ধিপূর্ণতাৰে
শাৰী শাৰী আকাশ বন্তি জ্বলাই
উলহ মালহেৰে উৎযাপন কৰে
আন্ধাৰত বন্দী ঋণাত্মক ভাৱনাবোৰ
তুমিয়েই মুক্ত মনৰ ভাৱসঞ্চাৰ কৰাহি.....
তুমিয়ে কঢ়িয়াই অনা
চহা দৰিদ্ৰ সকলৰ শুকাই পৰা মুখলৈ
এমুকুৰা সঁতেজ হাঁহি 
কঙালী বিহু বুলিয়েই
লহপহায় বাঢ়ি অহা
পথাৰৰ শস্য ডৰালৈ সেৱা জনাই
উদং ভঁড়ালটিৰ পূৰ্ণতাৰ
সপোন ৰচে কৃষকে.......
------------
(অসমীয়াৰ হিয়াৰ আমঠু কাতি বিহু(কঙালী বিহু) ৰ অসমবাসীলৈ ওলগ জনালোঁ)


কবিতা :: নীলা প্ৰেমিক --- সমুজ্জ্বল ডেকা

আকাশলৈ যেতিয়াই চাওঁ
আকাশখন নীলা দেখা পাওঁ
আকাশত ৰামধেনু ওলায়
আকাশখন ডাৱৰে বুৰাই এন্ধাৰ উপচায়;
এইবোৰ প্ৰাকৃতিক দৃশ্যাৱলী
কিয় মোৰ দুচকুত নাই ?
মাথো নীলা নীলা নীলা........
মই ইমান ভালপাওঁ!
সকলোৱে কই ৰাতিৰ আকাশ ইমান মনোমোহা;
মই নাজানো দিনৰ আকাশ চাই
কিয় ইমান তৃপ্তি পাওঁ!
মোৰ আশা-ভাৱনাৰ সূৰুযটিও নীলাৰ মাজতে জিলিকা ৷
হয়তো নীলাই মোৰ জীৱনৰ আয়ুস ৰেখা!
মোৰ আইৰ চকুহাল নীলা!
মোৰ পিতাইৰ চকুহালো নীলা!
ভাই-ভনীৰো নীলা!
নীলাৰ প্ৰয়োভৰ মোৰ দুচকুত ইমান প্ৰখৰ
ধূসৰ আকাশো দেখো মাথো নীলা-নীলা ৷
প্ৰেয়সী!
তাই বুজি নাপায়
নে বুজি নোপোৱাৰ ভাও ধৰিছে নাজানো
সময়ৰ চলনাত তাই ক'ত কাৰ বাবে হেৰায়;
তাই বিচাৰি ফুৰিছে নীলা
কিন্তু নহয় মই বিচৰা সাগৰৰ নীলা
তাই নীলা চৰাই ভালপায়
কিন্তু সেয়া নহয় যিয়ে জীৱনৰ গীত শুনাই
তাই নীলা ফুল ভালপায়
কিন্তু সেয়া নহয় যাৰ আমোলমোল গোন্ধে
ভাগৰ কমাই মোৰ হিয়াখনি প্ৰেমেৰে পূৰায় ৷
তাইও নীলা ভালপায়
কিন্তু মই পোৱাবোৰ তাই ভালপাবলৈ শিকা নাই ৷
তুমি বিচাৰি চালে
তাইক হয়তো বিচাৰি পাবা
কাৰণ নীলিম আশাৰেইতো তাইও বুৰ যোৱা
কিন্তু তাইৰ নীলাৰ ভৰসা নাই ৷
স্বাৰ্থ সিদ্ধিৰ বাবদ
বিক্ৰিয়া অবিহনেই থাকে ৰং সলায়
মায়াবী তাই
তাইক কোনেও বুজি নাপায় ৷
নীলকণ্ঠ!
তাইৰ শূন্যতাত
যাৰ ছত্ৰছায়াঁত
জীৱন আজিও মোৰ ধন্য ৷
তেওঁহে বুজিব
মুক্তিৰ বাট বিচাৰি ফুৰোঁতে
কিয় মোৰ সপোনবোৰ নীলা
কিয় মোৰ বাস্তৱবোৰ নীলা
কিয় মোৰ উশাহ-নিশাহবোৰ নীলা
কিয় নীলা সকলো........!
বিজ্ঞানত ভালদৰে অধ্যয়ন কৰিছোঁ
ৰক্ত ৰঙা
মইতো দেখিছোঁ আৰু অনুভৱ কৰিছোঁ আজি
মোৰ নীলা ৰক্ত দেহৰ মাজেৰে বৈ যোৱা ৷
এয়া বেমাৰ নে জীৱনৰ অন্য কিবা
ভালপোৱা কিম্বা আজন্মৰ সাধনা!


কবিতা :: ইচ্ছা মৃত্যু  --- বিষ্ণু বড়া

ইচ্ছাৰ ভয়ানক পথ ইচ্ছাশক্তি,
ঈশ্বৰৰ মত.....
অধিক অশান্তই বঢ়াই অধিক ইচ্ছাধৰ......
ইচ্ছা মৃত্যুৰ মত....
অধিক দুৰ্বলতাই বঢ়াই শেষ হোৱাৰ ইচ্ছা
প্ৰথমে কয় নাহিবি মৃত্যু কেতিয়াও
আহিছ যদিও আধা বাটতে ঘুৰি যা....
কিন্তু এতিয়াৰ অশান্তই প্রাধান্য দিয়ে ইচ্ছাৰ.....
মাথোঁ প্ৰাৰ্থনা মৃত্যু আহি যা,
দুহাতে সাৱটি লওঁ তোক
লৈ যা প্ৰেমিকে ধৰাদি প্ৰেমিকাৰ হাত
এবাৰ চা এই জীৱন আৰু নাই অবকাশ.......


কবিতা :: সিদিনা লগ পোৱা ভিখাৰীজন --- জানকী ৰায়

শৰীৰত আছিল তাৰ
এযোৰ ফটা বস্ত্র
চকুত আছিল 
আশাৰ জিলিকনি
কাতৰ দৃষ্টিৰে
হয়তো জুৰাব বিচাৰিছে
মুখা পিন্ধা ভদ্ৰলোকৰ 
শিলাময় হৃদয় 
কোনেও দেখা নাছিল
শুনা নাছিল তাৰ
কৰুন প্ৰাৰ্থনা
কোনে বুজি পাব
বহুদিন ধৰি পেটত তাৰ
পৰা নাই এটুপা খুদকণ
কিন্তু কি আচৰিত 
ধৰ্য্য তাৰ অনিমেশ
ৰ'দ বতাহ অতিক্ৰমি
ঘুৰি ফুৰিছে
ক'ত যে দেশ বিদেশ
এমুঠি আহা্ৰ বাবে
যুজিব বিচাৰিছে
পাৰ হ'ব বিচাৰিছে
ক'তযে দুখৰ সাগৰ ।।


কবিতা :: জীৱন --- শ্ৰী ৰাজেন দাস

জীয়াই থকাৰ হেঁপাহ
মৰি থকাৰোঁ ক’ত
আপাহৰ তৃপ্ততা
মাজে মাজে জ্বলোঁ
আকৌ মাজে-সময়ে
অন্তৰাত্মাতে কঁপো
এতিয়া সহজ
জীৱনটোৰ লগত
খেলিবলৈ----
কাৰণ ইয়াৰ
দামেই নাম
কামেই দুৰ্নাম... |


কবিতা :: এন্ধাৰৰ বাবেই পোহৰ --- সমুজ্জ্বল ডেকা

এন্ধাৰবোৰ টিঘিলঘিলাই যি বাটেৰেই ভ্ৰমিছে
সেই বাটেৰেই খেদি খেদি পোহৰে লগ ধৰিছে
এন্ধাৰ পোহৰৰ মিলনৰ চিনাকি মধুৰ ক্ষণটিত
ব্যাকুল হয় মোৰ মন
যেতিয়া নীৰৱতাৰ মাজত ভাহি আহে
শৰতৰ শেৱালিৰ আমোলমোল গোন্ধ ৷
জীয়াই থাকিবলৈ এন্ধাৰ লাগে
যিমানেই আমাক পোহৰৰ প্ৰয়োজন আছে
ব্ৰহ্ম পুৱাতে চৰাইজাঁকে গীত গাই
মনত মোৰ কিমান ভাবনা জাগে !
এন্ধাৰ অবিহনে পোহৰৰ জানো কিবা মূল্য আছে !
নাই! একো মূল্য নাই
যিদৰে দুখ অবিহনে সুখৰ
বিষাদ অবিহনে আনন্দৰ
কল্পনা অবিহনে বাস্তৱৰ..... !!


কবিতা :: মই তোমাৰ চহৰ এৰি উভটি আহিলো --- ৰিমকি ভাগৱতী

তোমাৰ চহৰ এৰি থৈ 
আতৰি আহিছোঁ যিমানেই মই
বুকুৰ ভিতৰতে শুনিছোঁ  
হৃদয় মহতিয়াই নিব খোজা এজাক নিৰ্দয় ধুমুহাৰ মাত......
মোৰ দুচকু নিৰ্বিকাৰ ....
কিন্ত্ত কৰ পৰা নাজানোঁ , দুখনি বাউলী নৈ
বাট বিচাৰি বুকুতে কৰিছে হাহাকাৰ ...
মই যেন নিজৰেই ভৰ নিজেই কঢ়িয়াবলৈ অসমৰ্থ আজি,
যদিওবা খালী হাতেৰে আহিছোঁ , 
অহাৰ দিনাও একেই আছিল এই খালী হাত।।।
অৱশ্যে সপোন আছিল অশেষ বুকুৰ মাজত 
তোমাৰ চহৰক লৈয়ে দেখা সপোন ,
এৰি আহিলো সেইবোৰ তোমাৰ কাৰেঙৰ 
কোনোবা এটি কোণত .......।।
জানিছিলো মই, যে
মই তোমাৰ দৰে নহয় ,
তুমিওঁ মোৰ দৰে নোহোৱা .....
কিন্তু মই তোমাৰ  আৰু তুমি মোৰ হৈ
থকাৰ এক অলিখিত চুক্তি  বহন কৰিছিলো হিয়াত ।
তুমি হিচাব কৰাত নিপুন
দিয়া আৰু লোৱাৰ .........
আৰু মই প্ৰেমৰ জুলুঙাত লৈ ফুৰো 
তলসৰা শেৱালীৰ দৰে
তোমাৰ ভাষাৰে, বেকাৰ অভিমান ,,,
তোমাৰ সেই কামত নহা অভিমানৰ টুপোলাটোও 
এৰি আহিছোঁ  কৰবাত .... সেয়াতো আছিল 
তোমাৰ প্ৰেমেই মোক দিয়া অধিকাৰ .......।।
 তোমাক পোৱাৰ হেঁপাহতে মই
নিজকে নিজেই হেৰুৱাই থৈ আহিলোঁ .......
এতিয়া তোমাৰ বিনিময়ত 
তোমাক দিবলৈ শূন্যতাৰে পূৰ্ণ মোৰ দুহাত .....।
তোমাৰ চহৰৰ এটুকুৰা চন পৰা মাটি মই 
মই দেৰিকৈ হ’লেওঁ বুজি উঠিছো 
ওখ অট্টালীকাৰ পৰা তুমিতো কেনেকৈ দেখিবা 
চিৰাল ফটা মোৰ এই হিয়া ........
বেদ ৰ মন্ত্ৰৰ শপত 
মই এতিয়াও এৰিব নোৱাৰোঁ তোমাৰ হাত ,
সেয়ে কোনেও  নজনাকৈ মই তোমাৰ চহৰ এৰি উভটি আহিলো ...
বিলীন কৰিছোঁ নিজকে নিজৰেই সেউজী পৃথিৱীৰ ছাঁ ত,
আৰু গুণ গুণাইছো প্ৰকৃতিয়ে শিকোৱা 
এন্ধাৰ নাশি পোহৰ সিঁচিব পৰা  এক অমূল্য গান,
খোজ দিছোঁ .......................
তুমি কাহানিও স্পর্শ কৰিব নোৱাৰা 
মোৰ পৃথিৱীৰ এই সুৰুজ সন্ধানী  সুণাৰু ফুলিয়া বাট ।।।


কবিতা :: মোৰ মৃত্যু দিনা তুমি আহিবা  --- বিষ্ণু বড়া

মই যাম গৈ
সৌ দূৰ নীলিমলৈ ......
সঁচাকৈয়ে মই যাম গৈ
কাৰো হানি নহ'ব মই গ’লেগৈ.......
পিছে ,
তুমি মোৰ মৃত্যু দিনা আহিবা
মা আৰু দেউতাক দুঃখ সময়ত
অকণমান সান্তনা দিবা ..........
মোৰ মৃত্যু দিনা তুমি আহিবা
আগফালৰ চোতালত মানুহৰ সমাগম পাবা
দুই এজন ব্যক্তি চিনাকী দেখিবা
পদুলিৰ পৰাই শুনিবা
সকলোৰে কথা বতৰা তল পেলোৱা
আইৰ হিয়া ভঙা কান্দোন....
তোমাক দেখা পালেই চাগে
আইৰ কান্দোনৰ তাল কাটিব
তুমি কাষ চাপি গ’লে
হয়তো মায়ে তোমাৰ সাৱটি ল'ব
বান্ধি ৰাখিব খোজা দেউতাৰ কান্দোন
আকাশ বতাহ তোলপাৰ লগাই দিব.........
সকলোৱে মাজত মোক এখন বগা কাপোৰেৰে
ঢাকি ৰাখিব
যদি মন যায়
কাপোৰখন আঁতৰাই
এপলক মোৰ শেঁতা পৰা মুখখন চাবা......
মোৰ মুখখন চাই তুমি কান্দিবা
মই জানো তুমি ইমানো নিষ্ঠুৰ নহয়......
মই দুঃখিত
কাৰণ মোৰ ক্ষমতা নাই
তোমাক চকু মেলি চাবলৈ
চকুলোৱে ভৰি পৰা তোমাৰ মুখখনিলৈ......
মোক ক্ষমা কৰি দিবা
মই নোৱাৰিম মোহাৰি দিবলৈ
আলফুলে তোমাৰ দুগালৰ চকুলো........।


কবিতা :: মোৰ আইৰ চকুলো --- ছানকুমাৰ কলিতা

চৌদিশে অনিয়মৰ ত্ৰাস
হিংসাই দহিচে সমাজ,
হাজাৰজনৰ ৰক্ত প্লাৱন কৰি
কেনেকৈ জীয়াই থাকো,
এয়াই আজি সমাজৰ মূল-সূত্ৰ ,
চাৰিওফালে দেখিছো মৰিশালী
মানুহৰ দেখোন অস্তিত্বই নাই।
মাজৰাতি কাৰোবাৰ উচুপনি,
মোৰ টোপনি ভাঙিল
সেয়া দেখোন মোৰ অসমী আইৰ কান্দোন ,
চকুলো কিয় ?
মোৰ আইৰ বুকু তেজেৰে ৰাঙলী ,
মই শুই আছোঁ ,
মই শুই আছোঁ ।
আই তই বৰ দূৰ্ভগীয়া ,
তোৰ নিৰৱ দুচকুত আজি বেদনাৰ চকুলো
আৰু মই শুই আছো,
শুই ঠাকিম,
ধিক এনেকুৱা পুত্ৰ ।
কিমান ৰাতি আৰু উজাগৰে মোৰ আয়ে উচুপি থাকিব ?
যদি সচাঁ অৰ্থত লাচিতৰ তেজেৰে সিক্ত আমাৰ সিৰা-ধমনী,
যদি সচাঁ অৰ্থত আমি ৰসৰাজৰ খাৰখোৱা অসমীয়া,
ওলাই আহা সকলো
লৈ আহা হেংদাঙ,
বৰলুইত বাহুৰ উদ্যমেৰে গঢ়ো নতুন অসম ।


কবিতা  ::  পাহৰাৰ ভাও --- মনজিল ইছলাম

দিস্তাব দিব খোজা নাই  
এতিয়া,
বহুত দিনৰ মূৰত দেখা হ’ল
সেয়ে এষাৰ মাত দিলো
আজিও তাই  একে আছে ।।
ভাবিছিলো 
পাহৰি যাব তাই  মোক 
আৰু মোৰ লগত থৈ যোৱা স্মৃতিবোৰ ।
পাহাৰাৰ ভাওহে জুৰিছে ।
সুখৰ খবৰ এটাও দিলে
তাই বোলে সুখত আছে
বিয়াও পাতিবলৈ ওলাইছে
টেটৰ শিক্ষকৰ লগত ।
ভালে হ’ল ক'লো
তুমিও টেটৰ মাষ্টৰণী 
সিও টেটৰ মাষ্টৰ ।


কবিতা :: সপোন সুমধুৰ  ---  জানকী ৰায়

তোমাৰ গাঁৱত 
ব’হাগ নমাৰ বতৰত;
মই শিপাইছিলো
তোমাৰ সেউজীয়া বুকুত ।
দুচকুৰ পতাত তোমাৰ
ফুলিছিলো এপাহি গোলাপহৈ;
এখুজি দুখুজিকৈ পিচলিছিলো
বাৰে বাৰে তোমাৰ কলিজাত ।
বাঢ়ি অহা হেঁপাহত
পখিলাহৈ উৰিছিলো
চুপতি কৰিছিলো 
তোমাৰ তেজত গজি উঠা
সেউজীয়া সুবাসৰ সতে ।
তুমি অহা আবেলিবোৰত দেখিছিলো
এটি মধুৰ সপোন
য’ত আছিল ;
ব'হাগৰ দৰে সেউজীয়া
আৰু বহুতো ৰং ।।


কবিতা :: কোমল হৃদয় যাৰ  --- সমুজ্জ্বল ডেকা

ৰাখিছিলা তুমি প্ৰেম-ভালপোৱাবোৰ
কাৰ বাবে ইমান আলফুলে সযতনে সাঁচি !
আজি কিয় ৰাখিছা তুমি ?
হৃদয়খন ইমান ডাঠ আৱৰণেৰে ঢাকি ৷
প্ৰতাৰণাৰ বলি হৈ 
জীৱনত কি কি হেৰুৱালা তুমি ?
শংকিত নহ'বা সাহসী কিম্বা সচেতন হোৱা 
কিয়নো সম্প্ৰতিও সমাজত টিঘিলঘিলাই ফুৰিছে
শত-সহস্ৰ মস্ত-মস্ত ভোকাতুৰ নিগনি ৷
জাত-পাত সিহঁতৰ নাই
ৰাতি দিন কোনো কথা নাই
চল পালেই মাথো কুটি যাই
তুমি নামাৰিবা
ভুলতো এনুৱা গভীৰ টোপনি
তেজ ওলালেও যিসকলে সাৰ নাপায় ৷
তুমি হেৰুৱালা যি
আৰুনো হেৰুৱাবা কি!
তাকে ভাবি ভাবি কটাবা তুমি কিমান দিন কিম্বা ৰাতি !
লাভ নাই
তুমি দুৰ্বল নহ'বা
তুমি হতাশও নহ'বা
নহ'লে সিহঁতে চল পাই 
হৃদয়খনকে তোমাৰ থ'ব গিলি ৷


কবিতা :: সপোন --- শ্ৰী ৰাজেন দাস

ভৰিতে ভৰি লগাই
গাঁথিতে পিঠি লগাই
সপোনটোৱে দোলা দিয়ে
মাজে-সময়ে অভিমান কৰিবলৈ পাহৰে...
ক্ৰমশঃকলিজাবোৰৰ
ঢপঢপনি বাঢ়ে |


কবিতা :: তোমাৰ বাবেই জ্বলি আছে  --- জানকী ৰায়

তোমাৰ বাবেই জ্বলি আছে
এতিয়াও জীৱনৰ বন্তি;
সজিৱ হৈ আছে
জীয়াই থকাৰ আশা ।
তোমাৰ অনাবিল প্ৰেমত
হেৰুৱাই পেলাইছো নিজকে
আত্মবিভূৰ হৈ পৰিছো তোমাত ;
তোমাৰ প্ৰেৰণাৰে 
প্ৰাণ পায় উঠে প্ৰতিটো
শোকৰ ক্ষণ ।
কিন্তু আজি দেখিছো
হেৰুৱাই যাব বিচাৰিছা;
দিনে দিনে মোৰ পৰা
বিলিন হ’ব বিচাৰিছা
মোৰ অনুভৱৰ পৰা ।
তোমালৈ মনত পৰাৰ বাবেইতো
আজিও উজাগৰে আছো ৰৈ;
ব্যৰ্থতাৰ মেজত চোৱা
ব্যৰ্থ কাগজ কলম লৈ ।।


কবিতা :: সোঁৱৰণিৰ সাঁকোৰে স্মৃতি বগাই --- বিষ্ণু বড়া

স্মৃতি ! স্মৃতি ! স্মৃতি !
এতিয়াও জিলিকে মনৰ দাপোনত
ফৰিংফুতা জোনাক ৰাতি
চোতালত ঢৰা পাৰি বহাৰ দৃশ্য
চিঞৰি চিঞৰি জোনবাইক বেজী খোজিছিলো
ককাদেউতাৰ আঙুলিৰ আঙুলিৰ আগৰ হাতীপতি
ৰ লাগি চাইছিলো
জুইশালৰ কাষত গোঁজ পাতি বহো
আইতাৰ মুখেৰে ৰাজকোঁৱৰ সাধুকথাত আপ্লুত হৈছিলো...
নাই আজি সেইখনি চোতালত
ঢৰা পাৰি বহিবলৈ
ববছা গজিল
নাই আজি ককাদেউতাৰ
ৰসাল হাঁহি
কোনো মতে আছে বিচনাত পৰি
নাই আজি তাহানিৰ উমাল
জুই শালি
কলা হ'ব ঘৰৰ চালি......!!
হেৰাইছে!
সম্পৰ্ক
বন্ধু
সময়ৰ সোঁতত
নিজক হেৰুৱাইছো
সোঁৱৰণিক বোকোচাত বান্ধিছো
এই জীৱন নহয় সেউজীয়া
নাই কোনো প্ৰেমৰ সুৱাস
নিজৰ স্বাৰ্থত মোহাৰি পেলালো সোঁৱৰণি
আজি জুমি চাওঁ
উৱলি পৰা বেৰৰ ফাঁকে
জিলিকি উঠে
অতীতৰ
সেই সুখৰ জিলমিল জোনাক
সোঁৱৰণিৰ সাঁকোৰে স্মৃতি বগাই
সোমাই পৰিছে
মোৰ বুকুত
নীৰৱে ..........


কবিতা :: বিষন্নতা --- প্ৰদীপ দাস

এতিয়াও শেষ হোৱা নাই বৰষুণজাক !
যেন অনন্তকাললৈ পৰি থাকিব
টোপ টোপ কৈ...
ৰাতি শেষ হৈছে
দিন পাৰ হৈছে
দিন গৈ গৈ ৰাতি শেষ হৈ
নতুন পোহৰে পোহাৰ পাতিছে
অথচ বৰষুণজাক শেষ হোৱা নাই !
বৰষুণপ্ৰিয় মানুহএজাকে
প্ৰথমকেইদিন আকাশলৈ মুখ এৰি চিঞৰিছিল ফুৰ্তিত ,
কৃষকে হাঁহিছিল
ইঞ্জিনীয়াৰবোৰ কপিছিল
শ্ৰমিকৰ চৰুলৈ জুই যোৱা নাছিল !
হাঁহি, কান্দোন , আঘাত
এইবোৰ বৰষুণে নাজানিছিল
বৰষুণজাক টোপ টোপ কৈ পৰি আছিল....
কবিয়ে বিষন্নতাৰ কাপ তুলি
আকাশলৈ চাইছিল
নাই
বৰষুণজাক টোপ টোপ কৈ পৰিয়ে আছিল !


কবিতা :: শাৰদী --- বিষ্ণু বড়া

শাৰদী আহিব
পুৱাৰ কোমল ফুল পাহি ফুলিব
ধৰালৈ শান্তিৰ সমাহাৰ নামিব.....
শাৰদী আগমনে
দূৰ্গতি নাশিব
নাশিব অত্যাচাৰ
শাৰদী আহিয়েই
পোহৰাই তুলিব
আঁতৰাই মনৰ কলুষিত এন্ধাৰ
উজলি উঠিব জ্ঞানৰ দীপ্ত শিখা....


কবিতা :: চোলা --- প্ৰদীপ দাস

নৈপৰীয়া বতাহ এজাকে
চুই যোৱাৰ পৰত
তাইৰ ঢৌ খেলা চুলিয়ে নেওঁতা পঢ়িছিল... 
জাকৈয়া গাভৰুৰ বিয়নি মেলত
চেঙেলী মাছে কিৰিলিয়াইছিল
বতাহজাকক গাৰ পৰা এৰুৱাবলৈ
তাই অপ্রাণ চেষ্টা কৰিছিল
বতাহক চেৰাই
চাদৰৰ আঁচলে যৌৱন লুকুৱাব পৰা নাছিল !
সেইদিন ধৰি তাই চাদৰ নিপিন্ধিছিল ,
পিন্ধিছিল কোনেও নেদেখা
এটা অদৃশ্য চোলা... !


কবিতা :: শক্তি --- দীপাংক শৰ্ম্মা

কোন তুমি ?
মই এটি শক্তি ।
যাক তুমি চিনি নোপোৱা, বুজিও নোপোৱা,
সন্মান কৰিবও নাজানা, মৰমো দিব নাজানা
জনা হ’লে …………………
নহ’লহেঁতেন কাৰো অপমৃত্যু ৰাজধানী চহৰত ।
মইয়েই সেই শক্তি যাৰ পৰশত জীপাল হয় এটি পঁজা ।
অবিহনে যাৰ, সৃষ্টি স্তদ্ধ ।
মমতাৰ সুতাৰে গাঁঠি,
তোমাৰ বাবে নিজকে বিলিন কৰো মই ।
বিনিময়ত ………………….
বিচাৰো মাথো অলপ সন্মান,
অলপ সঁচা মৰম তোমাৰ পৰা ।
চিনি পাইছানে মোক ?
মই এটি শক্তি,
এগৰাকী মাতৃ ।
এগৰাকী ভগ্নী ।
এগৰাকী পত্নী ।
নাৰী শক্তি ।


কবিতা :: মই বিদিশাই কৈছো দেউতা --- ড০ লখিমী গগৈ

মই বিদিশাই কৈছো
মোক ভূল নুবুজিবা 
দেউতা
মৃত্যুৰ হিমশীতল শয্যাত শুই
আজি শেষ বাৰৰ বাবে 
তোমাৰ কথাই ভাবিছো
কিয় এনে হ’ল ?
মোৰ জীৱনৰ ৰংবোৰ 
ক’ত হেৰাই গ’ল !
তুমিতো মোক জানিছিলা
কিমান অভিমানী আছিলো মই
কিয় তোমাৰ হাতখন নিদিলা 
মোৰ হিয়াভগা কান্দোন 
এবাৰো নুশুনিলা 
হয়তু অভিমান আছিল তোমাৰো
মোৰ প্ৰতি 
জানা দেউতা -
সমাজখন ডুব গৈছিল
ডুব গৈছিলা তুমি
ডুব গৈছিলো মই
মিছা ভেম, অভিজাত্যত
মিছা প্ৰেম ,প্ৰলোভনত
সেয়েহে ছাগৈ ভূল দিশত
ধাৱমান হৈছিলো মই
সময়ে মোক দেৰিকৈ শিকালে 
সময়ে মোক বেয়াকৈ শিকালে 
এতিয়া মই বেয়া ছোৱালী
এতিয়া যে দেউতা সকলো শেষ
ভূল নকৰো আৰু
তুষাৰৰ শেতেলীৰ শুই থকা মোক
তৰা বিলাকে যে মাতিব ধৰিছে
আহা বিদিশা হাৰি নাযাবা- 
আমি আছো তোমাৰ লগত 
লগ দিম তোমাক
হাঁহিম, নাছিম গীত গাম
অন্ধকাৰ ধৰাক বিলাম জোনাক ।।     
  (১৯/০৭/২০১৭)


কবিতা :: নীলা চকুত কাজল সনা ছোৱালীজনীলৈ অনুৰোধ --- বিশ্বজিৎ নাথ

অনুগ্ৰহ কৰি কাজল নেসানিবা দুচকুত
তুমি কাজল সানিলে মোৰ মনত পৰে কাজল দেৱগন অথবা কেটৰিনা কেঈফলৈ
খৰাংত চিৰাল ফাট মেলা হৃদয়তো ফুলিব খুজে ৰজনীগন্ধা
অঘৰী সপোনবোৰে দুচকুৰ পতাত জপিয়াই জপিয়াই গাব খুজে প্ৰেমৰ গীত
কৰবাৰ পৰা  শুনো ৰিনিকি ৰিনিকি বাঁহীৰ মাত
যাযাবৰী আশাবোৰে থিতাপি লয় কলিজাত
অনুগ্ৰহ কৰি কাজল নেসানিবা দুচকুত
কাজল সনা চকুয়ে ৰাতি ৰাতি বৰ আমনি কৰে অ’
নীলা চকু হাল নীলা হৈয়ে থাকিবলৈ দিয়া না
তাত সানি নলবা এন্ধাৰ
 মা কচম পাগল হৈ যাম তোমাৰ প্ৰেমত
তেতিয়াতো সহ্য কৰিব নোৱাৰিবা
এই পাগল প্ৰেমিকৰ পাগলামি
অনুগ্ৰহ কৰি কাজল নেসানিবা দুচকুত |


কবিতা :: পুনৰ ভাল পাও বুলি নকবা --- বিশ্বজিৎ নাথ

তোমাৰ শপত পুনৰ ভাল পাও বুলি নকবা
তোমাক সজাই ৰাখিবলৈ হৃদয় বাগিছাখনো চন পৰি  আছে
সপোনবোৰ জিৰাব ক'ত
হেপাঁহৰ ঘৰটোও বানে উটোৱাই নিলে
আশাবোৰ  তাতেই ৰাখিছিলো আলফুল কৈ
তেনেই কুমলীয়া হৈয়ে আছিল জানা
এতিয়া যে বিচাৰি হাবাথুৰি খাইছো
সেয়ে তোমাক অনুৰুধ কৰিছো
পুনৰ ভাল পাঁও বুলি নকবা
হাজাৰ চেষ্ঠা কৰিছো পাহৰিবলৈ তোমাক
তোমাৰ সৈতে কটোৱা নিবিৰ মুহূৰ্তবোৰক
কিন্তু পৰা নাই
মোক নিসংগ হৈ থাকিবলৈ দিয়া
বানপানীৰ পিছত খৰাং
খৰাংৰ পিছত বানপানী
বতৰ পৰিবৰ্তন হ’ল
এতিয়া আৰু জীপাল হৈ থকা নাই হৃদয় পথাৰ
তাত নুৰুবা আৰু সপোনৰ বীজ
এতিয়াও কলিজাৰ কেচাঁ তেজত তোমাৰেই নাম
কিন্তু তুমি নেচাবা জুমি
এতিয়া আৰু শুনাব নোৱাৰো নিলীম কুমাৰৰ প্ৰেমৰ কবিতা
অথবা শুনাব নোৱাৰো জুবিনৰ গান
এবুকু বিষাদকে সংগী কৰি কটাম জীৱন
Please  পুনৰ ভাল পাও বুলি নকবা
প্ৰনৱ কুমাৰ বৰ্মনৰ কবিতা তোমাৰ প্ৰিয়
তেওঁৰ কবিতাও যে পাহৰিলো
কি কৰি ৰাখিম জীপাল কৰি কোৱা
তুমি জানো আনিব পাৰিবা ঘূৰাই
বানে লৈ যোৱা সপোনৰ ঘৰ
অথবা হেৰাই যোৱা আশাৰ কলি
মিছা প্ৰতিশ্ৰুতি নিদিবা
তোমাৰ মিছা গল্পবোৰে আমুৱাইছে মোক
তুমিবিহীন যন্ত্ৰনাত অভস্ত হব পাৰিছে মই
পুনৰ আশাৰ বীজ নিসিচিবা
ভগ্ন হিয়াৰ আৰ্তনাদ  নুশুনিবা কেতিয়াও
সহ্য কৰিব নোৱাৰিবা
তোমাৰ চকুলোৰ বান্ধ সহিলে
আনকি সহ্য কৰিব নোৱাৰিম মইও
অনুগ্ৰহ কৰি পুনৰ ভাল  পাঁও বুলি নকবা |


কবিতা :: গুচি গ'লা নেকি ? --- শেখৰ ভট্ৰাচাৰ্য

সৌ সিদিনা তোমাক দেখিছিলো যে, 
কমন ৰুমৰ আৰঁত লুকাই আছিলা, 
তুমি জানো মোকেই বিচাৰি ফুৰা নাছিলা ।
এই মায়াবিনী । তুমিয়েই আছিলাচোন, 
কলেজৰ ন'টিছ ব'ৰ্ডত মোৰ নম্বৰ বিচাৰি আছিলা কবিতাবিলাকত ।
তোমাৰ মনত আছে বা নাই ? 
কোনো কাৰণ নোহোৱাকৈ কথা পাতিছিলোঁ আমি দুয়োজনে কলেজৰ ক্লাছৰ শেষত । 
মই গম পাইছিলো  
মই লিখা কবিতা দেখি 
তুমি মোৰ প্ৰেমত বলীয়া হৈ গৈছিলা । 
ম'ৰা চৰাইৰ পাখি লগাই 
নাচি উঠিছিল তোমাৰ মন । 
ঝৰ ঝৰ ঝৰ কৈ বৰষুণ নামিছিল, 
বৰষুণৰ শব্দৰে মাতি উঠিছিল চাৰিওফাল  । 
মোৰ মনে চিঞৰি দিছিল, 
"আই শপত, মই তোমাক খুব ভাল পাওঁ"।
কিমান ৰোমান্টিক  হৈ পৰিছিলো মই 
বুজাব নোৱাৰিম । 
এবছৰ, দুবছৰ, তিনিবছৰ 
কেনেকৈ পাৰ হৈ গ'ল সময়বোৰ ।
এতিয়াও তোমাৰ ফটো দেখিলে 
পাগল হৈ যাও মই, 
এবাৰ তোমাক চুবলৈ বৰ হেপাহ ।
ইমান সেমেকা মোৰ চাৰিওকাষ, 
বতাহে মোৰ গা-মন উৰুৱাই নিয়ে 
বিচাৰি ফুৰো তোমাক দিন ৰাতি । 
এই মায়াবিনী, তুমি কেনেকৈ আছা 
মোক পাহৰি । 
শুনানা, প্লিজ, মোৰ কথা এবাৰ শুনা, 
মোৰ কবিতা শুনিবলৈ তুমিয়েই বিচাৰি ফুৰিছিলাচোন, 
জিওৰ নতুন নতুন ছিম 
আছে বিনামূলীয়া কলিং 
আজি এক মিনিট হে বিচাৰিছো, 
উভতি আহা মোৰ কাষলৈ 
আজি তোমাক লগ নোপোৱাৰ 
বহুত দিন হ'ল, 
তুমি সচাকৈয়ে 
গুচি গলা নেকি ?


কবিতা :: তোমাক বৰ ভাল পাওঁ --- ড০ দীনেশ বৈশ্য

তোমাক বৰ ভাল পাওঁ
বৰ ভাল পাওঁ
হে মোৰ জীৱন 
তোমাক ধন্যবাদ
হে জীৱন
তুমি দুখ দিছা
তুমি চকুলো দিছা
হাঁহি দিছা
কান্দোনো দিছা ।
তোমাক বৰ ভাল পাওঁ
তোমাৰ দুখ বোৰ মই
হেঁপাহেৰে চুই চাওঁ
তোমাৰ হেজাৰ প্ৰশ্নৰ
একো উত্তৰ নাপাওঁ
তথাপি হে জীৱন
তোমাক বৰ ভাল পাওঁ ।
জীয়াইতো থকা নাই
কেৱল দুখ পুহি আছো
মিচিকিয়া হাঁহিৰে কেৱল
চকুলো ঢাকি আছো
তথাপি তোমাক ভালপাওঁ
বৰ ভাল পাওঁ ।
তোমাৰ দুখৰ ৰ'দত
দেই পুৰিছোঁ
তোমাৰ মৰমৰ ছাঁত
অলপ জিৰাইছোঁ
হৃদয় ভৰাই তুমি
চকুলো দিলা
সকলো সপোন তুমি
ভাঙি থৈ গ'লা
তথাপি তোমাক
বৰ ভাল পাওঁ
হে জীৱন বৰ ভাল পাওঁ
বৰ ভাল পাওঁ তোমাক !  
      ( ১৬/০৭/২০১৭)


কবিতা :: সময়ে কৈ যায় হৃদয়ৰ কথা --- ড০ লখিমী গগৈ

সময়ে গতি সলায়
ভৰ বাৰিষাৰ 
নদী খনৰ দৰে
নদীটো কালৈকো নৰয়
বৈ যায়
মাথো বৈ যায় সাগৰলৈ 
সময়ে কৈ যায় 
হৃদয়ৰ কথা
গতিহীন জীৱনৰ
স্তব্ধতাৰ বেথা
নিৰিবিলিত পতা 
হেপাঁহৰ কথা
সময়ে থৈ যায়
সময়ৰ কথা
সময় নিৰৱধি
বলুকাত ৰাখি যায়
আলফুলীয়া আশা ।।      
(০৫/০৭/১৭)


কবিতা :: বান  --- শ্ৰী ৰাজেন দাস

বানে খহায় গঢ়া
জীৱনে কাঢ়ে
যৌৱনৰ হিয়া
ইখন ঘৰৰ চালে
সিখন ঘৰৰ চালে
পুৱতি পুৱাই জাগে
কিন্তু মাছৰুপীয়ে
শুই সাৰ নৌ
পাওঁতেই কোনে
জানো কয়হি
সজাগ জনতা
সজাগ...|


কবিতা :: প্ৰগতি কলেজ আৰু সুৰভী --- শেখৰ ভট্ৰাচাৰ্য

কলেজীয়া তিনিটা বছৰ
কেনেকৈ পাৰ হৈ গ’ল 
ধুলিয়ৰি ধুলিয়ৰি স্মৃতি 
ধূসৰিত হৈ পৰিছে সকলো 
সোমাই যাব পাহৰণিৰ গৰ্ভত 
নামেই যাৰ প্ৰেম 
আৱেগ-অনুভূতি 
যৌৱনৰ আৱেগত 
আৱেগিক মই
প্ৰেমত পৰিছিলো তোমাৰ
কেৱল তোমাৰ সুৰভী,
তোমাৰ চকুদুযোৰ 
তোমাৰ ৰঙা ওঁঠৰ হাঁহিয়ে 
মোক বলীয়া কৰি তোলে ।
কিয় পৰিছিলো প্ৰেমত ?
কিয় হৈছিলো উন্মাদ
নাজানো আৰু হয়টো নাজানিম কাহানিও ।
প্ৰেমত পৰাৰ পৰাই চাগে
ভাল পাইছিলো প্ৰগতি কলেজক
বাৰে বাৰে গৈছিলো কলেজখনলৈ
বিচাৰি ফুৰিছিলো তোমাক,
তুমি হয়টো অনুভৱ কৰা নাছিলা অথবা গম পোৱা নাছিলা এই উন্মাদৰ হৃদয়ৰ বতৰা ।
কেৱল ভাল পাবলৈ শিকিছিলো আৰু 
জ্বলিবলৈ শিকিছিলো 
তোমাৰ অনুপস্থিতিত
কি ভাবিছিলো মই 
তুমি নাথাকিলে । 
প্ৰগতি কলেজত গৈ 
অসমীয়া বিভাগৰ কোঠাৰ শূন্যতাৰ মাজৰ হৃদয়ৰ চিঞঁৰ 
শুনিছিল নে তোমাৰ হৃদয়ে ?
তোমাৰ দুচকুত মই এক প্ৰশ্ন বিচাৰি পাইছিলো 
কিন্তু উত্তৰ বিচৰাৰ
সুযোগ দিয়া নাছিলা তুমি । 
প্ৰগতি কলেজ 
আৰু সুৰভী তুমি
দি গ’লা মোক
কিছু সপোন কিছু আশা
আৰু হয়তো সেয়ে
পাহৰা নাই মই তোমাক ।


কবিতা :: ভাল দিন আহক --- শ্ৰী ৰাজেন দাস

এদিন ভাল 
দিন আহক
খলা-বমাই 
নপৰক নমৰক
জীয়া জীও
প্ৰাণে প্ৰাণে 
বাজক সপ্তসুৰ
বোদ্ধিদ্ৰুমৰ ছাঁ
ৰাজ অট্ৰালিকাৰ 
মাছৰুপীৰ মনত
নাঙলৰ সীৰলুৱে 
গছি-ধানত অনামি
ধান লেৰেলাই
মনালিচাৰ হাঁহি 
চিকমিকাব উঠক
জেপত থোৱাও 
মিত্যব্যয়ী হওঁক
তেবুল তলৰ
হাতৰ হস্তৰেখাই
ফুটপাথৰ ফুটা
থালত জমা 
হওঁক এউচুপনি
নখে মাটি-
পানী-মানৱতা 
লিৰিকি বিদাৰি 
শিপা চিনি 
ভৰি তলৰ
ইখন সিখন 
জপনাৰ বান্ধৰ 
খলপা খলপ
চিনিব তোমাৰ 
মোৰ উশাহৰ 
প্ৰতিটো অবাধ 
ৰৌদ্ৰোজ্জ্বালিত
স্পন্দন...
আহক ভাল
আহক সুদিন 
সুমধুৰ সুবাসৰ 
ভাঁজত
এই কথাচোন
আইতাই
পুৱতি নিশাৰ
সপোনত সুধিয়েই
থাকে...|


কবিতা :: হাঁহিৰে জীৱন ভৰাই তোলা --- ড০ লখিমী গগৈ

মৌনতাৰ কোলাহলত যেন হেৰাই যাব খোজো
প্ৰতিটো প্ৰভাতে দিয়ে সুৰৰ গুঞ্জন
এখন নীলা আকাশ
তথাপি দুখ, তথাপি বেদনা এবুকু
পোৱা নোপোৱাৰ
সময়বোৰক দেখোন জুখিব নোৱাৰি
ধৰি ৰাখিবও নোৱাৰি
আধাফুলা কলিটি চাই থাকোতেই
প্ৰস্ফূটিত হ’ল
হেপাহ বোৰো বুকুতে ৰৈ গ’ল
অচিন পখীটিয়ে কৈ  যায় বতাহক
সামৰি থোৱা তোমাৰ আলসুৱা ভাবনা
সময়বোৰ বৰ ছুটী
পাৰা যদি গীত এটিকে গোৱা
সুখৰ দিনৰ
দিনবোৰ মংগল হওক
সময় বোৰ সুখৰ হওক
হাঁহিৰে জীৱন ভৰাই তোলা ।   
 - লখিমী (৩০/০৪/১৭)


কবিতা :: থকা-সৰকা  --- শ্ৰী ৰাজেন দাস

কাৰ খবৰ কেনেকৈ গ'ল বিয়পি
আকাশে আকাশে বতাহে বতাহে
অতীত জীৱনৰ ধুঁৱলি-কুঁৱলি
ইতিহাসৰ পোৰা পাত
দশোদিশে থকা-সৰকা 
মোৰ ধূলিৰে ধূসৰিত হিয়াৰ শিৰা -উৰশিৰাই এজোলোকা শাঁত
আবেগৰ মানচিত্ৰত
বানপানী আহিওঁ জানো কিবা লাভ হ'ব
 কেতিয়াবা নিজকেইটো বিক্ৰি কৰোঁ মায়াজালৰ নাগপাশত
খবৰ ৰাখিব নালাগে দিবওঁ নালাগে সীমাহীন ৰদ্দোজ্বালিত ভাষাত
অশ্ৰু নিগৰিছে তুমি গঢ়া বিগ্ৰহ দেখি লেখি
কোনে পেলাবহি অন্ত
ডকাফুটা জুয়ে পৰা মহঙা হৃদয়ৰ
শিলৰ কামিজ
বেজি এটা আনি কোনোবাই বাটিঁব
সকলোৱে ভাল পাব পৰা
সমাজে থু নেপেলোৱা 
গঙ্গা-যমুনা-সৰস্বতী নৈ |


কবিতা :: পাৰ্চপেক্টিভ্ --- বিকিৰণ পাঠক

সময়ে হেনো তেওঁক কোঙা কৰিছিল,
আক্ষেপ বহুত আছিল তেওঁৰ - অৰিহণাত আছিল কিছু ক্ষোভ |
-"অহ্ ! তুমি...তুমি...অদ্ভূত - অবুজ !"
মই জানো মোৰ লাগবান্ধ নোহোৱা কথাবোৰে তেওঁক বিৰক্ত কৰে,
সময়ে যে তেওঁক কোঙা কৰিছে |
-"ক্ষমা কৰিব, আগলৈ গৈ ষ্টেচন পায়নে ?"
পলমকৈ আহিলো নে সময়তকৈ আগতে ??
বলিয়া দিখৌত বোলে শ উটিছে !!!
বুজে - তেওঁ বুজে,
- কিছুমান প্ৰশ্নৰ উত্তৰ নাথাকে ,
- কিছুমান প্ৰশ্নই উত্তৰ নিবিচাৰে ;
লুটিয়াব খুজি কিছু বাখৰ সনা আখৰ
- সপোন - সপোন - সাঁথৰ - সাঁথৰ -
তেওঁটো নাজানে, কিছুমান প্ৰশ্নৰ যে উদয় হোৱাৰ অধিকাৰ নাথাকে !!!


কবিতা :: আৱেগৰ বৰষুণ --- শেখৰ ভট্ৰাচাৰ্য

বুকুজুৰি বাজে প্ৰেমৰ প্ৰাচীন মেঘমল্লাৰ,
দুচকুৰ ধাৰে বৰষুণ হৈ নামে
ব’ব নোৱৰা কলিজাৰ ভাৰ ।
আৱেগৰ বৰষুণত জুৰুলি জুপুৰি
বুকুৰ চুবুৰি,
স্মৃতিৰ এছাৰকণিয়ে তিয়াইহি
উৰুখা জুপুৰি ।
এখুজি দুখুজি কাৰ সন্তৰ্পণ দুভৰি,
নেপূৰ বাজে ৰুণজুণ মোৰ বুকু ভৰি ।


কবিতা :: শিলালিপি  ---  মানস জ্যোতি শইকীয়া

সুৰঞ্জনাৰ বাবেই মই
শিল হ'ব খুজিছিলো,
সুৰঞ্জনাৰ হৃদয়খনক
আঁকিব খুজিছিলো মোৰ বুকুত ৷
আকাশৰ কথা লিখিছিলো ,
লিখিছিলো নৈখনৰ কথা ৷
কিদৰে ডাৱৰে ক্ৰমশঃ
উলংগ কৰি আনিছিল সেই পাহাৰখনক !
লাজত তেতিয়া
ডাঠ হৈ পৰিছিল সুৰঞ্জনাৰ হাঁহিৰ ওৰণি ৷
মই লিখিছিলো
শিলবোৰ কাটি কাটি,
আমাৰ ভালপোৱাৰ কথা ,
আঁচোৰ খোৱা বুকুৰ
অলেখ তেজৰঙী ভাষা ৷
যিবোৰ ভাষা হুমুনিয়াহ হৈ
চটফটাই উঠে,
আজিও মোৰ শিলালিপিত ৷


কবিতা :: অনুভৱ মোৰ বেদনাৰ --- কুণ্ডল কুমাৰ বৰা 

মুমুৰ্ষু নিৰৱ নিবিড় যন্ত্ৰণা
          সামাজিক নীতিবোৰে
      খুলি খুলি ফোপোলা কৰিছে
          মোৰ মন , মোৰ হিয়াঁ |
    বিষাক্ত কৰিছে মোৰ উশাহবোৰ
    শৰীৰৰ প্ৰতিডাল সিৰা-উপসিৰা
       দেই-পুৰি জৰ্জৰিত কৰিছে,
       কলিজাৰ কুহেঁ-কুহেঁ মাথোঁ
          বিহলঙনিৰ গৰলবোৰ.....
   মন যায় কেতিয়াবা..
       সাঁতুৰি-নাদুৰি এই বিষাদ তৰঙ্গিনী
          হৈয়াঙে-দৈয়াঙে গুচি যাবলৈ,
          দিগন্তৰ পৰিধি নেওচি,
    সপ্তৰঙী জেউতীসনা মুকুতাৰ প্ৰকাশ
             বুটলিবলৈ মন যায় |
      গণ্য-মান্যৰ নগ্ন ডিঙিত পিন্ধাই
       সেই আলোক মুক্তাৱলীবোৰ,
    আৰু কাঁইটবোৰ আজুৰি আজুৰি
    উঘালি পেলাবৰ বৰ মন যায় মোৰ...
           দিবানে হে! মোৰ প্ৰাণৰ.....
        একাঁজলি  সুবিধাৰ আশীষ |


কবিতা :: মই কৰ্ণ হ'ব নোখোজো --- মানস জ্যোতি শইকীয়া 

মই কৰ্ণ হ'ব নোখোজো
বনৰীয়া যৌৱনৰ চাকনৈয়াত সোমাই
জীৱনৰ অৰ্থ নুবুজা
অসহায় কিশোৰী কুন্তীৰ ,,,,
মাতৃগৰ্ভক অপমান কৰি
মই মহান হ'ব খোজা নাই ৷
মিউনিচিপালিতিৰ জাবৰৰ বাকচত
পেলাই নিদি অথবা,
পলিথিনত ভৰাই মাটিত পুটি নথৈ,
কোনো ৰাধাৰ বুকুৰ উম পাবলৈ বুলি
পাচিত ভৰাই নদীত উতুৱাই দিয়াৰ বাবেই
সেইদিনা, এজনী মাতৃ দোষী আছিলনে ?
তেন্তে যি পিতৃক কৰ্ণই পূজিছিল,
যাক ঈশ্বৰৰ স্বীকৃতি দিছিল,
সেই পলৰীয়া ঈশ্বৰৰূপী পিতৃ
নিৰ্দোষী হ'ল কেনেকৈ ?
তেনে স্বাৰ্থলোভী কৰ্ণ হ'ব
নোখোজো ৷
মই কৰ্ণ হ'ব নোখোজো ৷
কৰ্ণক জাৰজ সজোৱা
সেই সমাজখন,
যি এফালে জনসংখ্যা বিস্ফোৰণৰ
সমালোচনা কৰে,
আৰু আনফালে
জন্ম নিৰোধকৰ বিজ্ঞাপনত ক'লা ৰং সানে,
যি জনসংখ্যা নিয়ন্ত্ৰনৰ আঁচনি সাজে,
আনফালে,
এবৰচনৰ বিৰুদ্ধে ক'লা আইন সাজে,,,,,,,,
সেইখন সমাজৰ দোষৰ বিচাৰ
কোনে কৰিব ?
অন্ধ কৰ্ণ, মূৰ্খ কৰ্ণ  ৷
মই কৰ্ণ হ'ব নোখোজো ৷


কবিতা :: সুখী মানুহৰ ইতিহাস  --- প্ৰদীপ দাস

সুখী মানুহবোৰৰ পোচাকবোৰ
বহু দিনলৈ ধোৱা নহয় !
মলিৰে পোতযোৱা সিবোৰৰ ভিতৰত
সুখী মানুহবোৰে সুখবোৰ জাপি থয় ।‌
সুখী মানুহবোৰৰ সস্তীয়া পেন্টৰ পকেটবোৰ
কোনোকালে নাফাটে
পকেটত তেওঁলোকে নভৰাই গধুৰ সামগ্ৰী ।
বজাৰত যেতিয়া বস্তুৰ চৰাদাম হয়
সুখী মানুহবোৰে পেটত গামোচা বান্ধিব জানে !
আপোনজনৰ দুখৰ ক্ষণত
আথবা নিজৰ অশুভ মূহুৰ্তত
সুখী মানুহবোৰে ধৈৰ্যৰ গাঁথি দি লয় অন্তৰত !
আকাৰণত ক্ষোভ-
হীনমন্যতাত অস্থিৰ-
ক্ৰোধত ধৈৰ্যচ্যুত নহয় সুখী মানুহবোৰ...
সুখী মানুহবোৰে পৰ্বত জয় কৰিব নোখোজে
জীৱন পথত ধৰা দিয়া
পৰ্বতসম জটিলতাক
নেওচি যোৱাৰ সাহস কৰে সুখী মানুহবোৰে ...
দুখী মানুহবোৰে
দুখক আঁতৰাবলৈ চেষ্টা কৰে
সুখী মানুহবোৰে
দুখক উপভোগ কৰিব জানে !


কবিতা :: সেই বাটেৰে,যি বাটেৰে --- ডিম্বেশ্বৰ কোচ

কিমান দিন হ'ল বাৰু...
মোৰ ধুঁলিৱলি বাটেৰে তই নোযোৱা.. ?
তোৰ চুলিটাৰিৰ আমোল মোলোৱা গোন্ধটোৱে..
এতিয়াও আমনি কৰে, জান নে...!
ধুমুহাবোৰে সঘনাই আহি
বৰ আমনিখন কৰিছে অ..
উৰুখা পঁজাত সৰকি পৰা
দুখৰ চকুলোবোৰ নোশুকাই হ'ল...
বতৰটো ফ'ৰকাল হ’বলৈ দে....
আহিবি এদিন সেই বাটেৰে....
যি বাটেৰে এৰিথৈ আহিছিলো....
মোৰ সপোনৰ বাটচ'ৰা...
তোৰ চুলিটাৰিৰ আমোল মোলোৱা গোন্ধ.....


কবিতা :: প্ৰেম,প্ৰেম নো কি ? --- ৰত্নদীপ ৰায়

প্ৰেম,প্ৰেম নো কি ?
এটা শব্দ নে জীৱনৰ এক
অন্তহীন যাত্ৰা ,
বহু চিন্তা কৰিলো
তথাপি বিচাৰি নাপালো
প্ৰেম,প্ৰেম নো কি ?
ভাৱিলো মোৰ সপোনৰ 'তৰা'...
তুমি কলেজ যোৱা সেই
বাট টোৰ কথা ,
তোমাৰ ভৰিৰ পৰা অহা
সেই নুপুৰৰ শব্দ,
এয়াই নেকি প্ৰেম ।
তুমি Miss call দিয়া ,
মই তোমালৈ Phone কৰা,
এয়াই নেকি প্ৰেম ।
তোমাৰ চকুৰ চাৱনীৰে চোৱা,
তোমাৰ সেই মিচিকীয়া হাঁহি,
এয়াই বাৰু প্ৰেম নেকি ।
অজানিতে হোৱা দেখা
চিনাকি নোহোৱাকে কথা কোৱা,
সপোনত আমনি কৰা,
বাৰে বাৰে তাইৰ মুখ খন
চকুৰ আগত ভাঁহি উঠা,
ইছ! এয়াই নেকি প্ৰেম ।
প্ৰেম,প্ৰেম নো কি ?....


কবিতা :: তুমি যদি মোক ভালেই নোপোৱা --- মানস জ্যোতি শইকীয়া   

তুমি যদি মোক ভালেই নোপোৱা ,
বেয়া পোৱাৰ অধিকাৰো নাই ৷
হৃদয়ৰ খিৰিকীৰে জুমি চালে
যদি বেয়াই পোৱা,
মোৰ ভাবনাৰ দুৱাৰত বাৰে বাৰে
টোকৰ মৰাৰ অধিকাৰো নাই ৷
মই তোমাক ভাল পাওঁ ৷
তাক লৈ অভিমানী হৈছা কিয় ?
তোমাৰ অভিমান মোৰ ভাল নালাগে ৷
তুমি সুখী হোৱা,মোৰ দৰে ৷
কাৰণ তুমিহীনতাটো
মই তোমাক ভাল পাব জানো ৷


কবিতা :: লৃগাং  --- বিষ্ণু বড়া

আহিবি কনেং দিচাং মুখৰ লৃগাং তলিলৈ,
আমাৰ প্ৰেমৰ চিনাকি দিম জংকি পানৈ হৈ,
আপঙৰ ৰাগিত সকলোৱে গুমৰাগ নাচিব,
চৌদিশ কঁপাই দুদুমাৰি বাজিব........ ।
তবগ্ গালুক পিন্ধিমে মই ,
এগে গাছৰ গেৰ কেপৰেক পিন্ধিবি তই,
দীঘলী পুখুৰীপাৰত পলাশ জুপি ফুলিব হেঙুলীয়া হৈ
তাৰে তলত থাকিবি ৰৈ
তই দিয়া ৰঙা ৰিবিগাচেংখনি ডিঙিতে লম মেৰিয়াই....
কাঞ্চন শাৰীৰ তলেৰেই
তোৰে হাতত ধৰি লৰ দিম লৃগাঙৰ তলিলৈ....
আমাক দেখিলে জুকাব নাহৰৰ পাতে সুহুৰিয়াই
ঐ নি-তমৰ সুৰ তুলিব ফাগুনৰ পচোৱাই,
মতলীয়া কুৰুলি পুলি বজামে মই,
কঁকাল ভাঙি নাচিবি কনেং তই.......... 
আহিবি কনেং দিচাং মুখৰ লৃগাং তলিলৈ......।
   *********   *********
   *********   *********
[
১/ আপং - মদ, সুৰা ।
২/ গুমৰাগ - মিচিং সম্প্ৰদায়ৰ নৃত্য ।
৩/ দুদুমাৰি - এবিধ মাদলৰ দৰে বাদ্য ।
৪/ তবগ্ গালুক - এবিধ মিচিং সম্প্ৰদায়ৰ পুৰুষৰ চোলা ।
৫/ এগে গাছৰ - মিচিং তিৰোতা সকলে গাত মেৰিয়াই লোৱা চাদৰ মেখেলাৰ দৰেই বস্ত্ৰ ।
৬/ গেৰ কেপৰেক - মিচিং তিৰোতা সকলে গাত মেৰিয়াই লোৱা মেঠনি দৰেই বস্ত্ৰ।
৭/ ৰিবিগাচেং - মিচিং সকলে ব্যৱহাৰ কৰা এখন চাদৰৰ দৰেই বস্ত্ৰ ।
৮/ ঐ নি-তম্ - মিচিং সম্প্ৰদায়ৰ লোক-সংগীত ।
৯/ কুৰুলি পুলি - বাঁহী।
]


কবিতা :: চিৰন্তন --- সত্যম কুমাৰ চাহু

অনুভৱৰ পাতত তোমাক আঁকি
কি লাভ
সপোনৰ বাটত আগ বাঢ়ি
কি লাভ
এতিয়া মই নহয় তোমাৰ
তুমি নহয় মোৰ
কেতিয়াও তোমাৰ হ’ৱ নোৱাৰো
তুমিও হ’ব নোৱাৰা মোৰ
সৰগী সুখত আছো
ৰঙীন সুৰত নাছো
তথাপিও জানো কিয়
তোমাৰ স্মৃতিৰ মাত্ৰ এটা সুবাসে
থৰ থৰকৈ কপায়
হুৰ হুৰকৈ  খহাই
মোৰ অন্তৰৰ পাৰ ।


কবিতা :: মই এণ্ড্ৰইড পৃথিৱীৰ পৰা কৈছোঁ  --- বিষ্ণু বড়া

এখন জগতৰ পৰা
এজাক উত্তাল বতাহে মোক উৰুৱাই লৈ গ’ল
আন এখন জগতলৈ
হয়টো ধুমুহাৰ লহৰত
আপুনিও গৈছে উৰি সেই দিশলৈ
সঁচাকৈয়ে এইখন এখন নতুন এণ্ড্ৰইদ পৃথিৱী
নাই ইয়াত জোনাকী পৰুৱা
নাই শৰতৰ সেই সন্ধিয়া শেৱালীৰ সুবাস
আছে ৰঙা নীলা নিয়ন লাইট
আছে বিলাতী সুৰাৰ কৃত্ৰিম সুবাসৰ....
কাৰোবাৰ এষাৰ চেনেহৰ মাততে
হেৰাই গৈছে আদৰৰ মা-দেউতা
পাহৰি পেলাইছে প্ৰতিশ্ৰুতি বন্ধুত্বৰ বান্ধোন
যেন বতাহে সলাইছে সুৰ.....
হাঃ হাঃ হাঃ প্ৰেমত পৰিলেই হৈ পৰে
পুৰুষ নাৰী দুয়ো চলমান-চানীৰ পুতলা
বাট-পথ কথা নাই
সৰু-ডাঙৰ বিচাৰ নাই
গাঁৱৰ পৰা চহৰৰ গলিলৈ
পাৰ্ক-হোটেলৰ কোঠাবোৰো
নিলাজ হৈ যায়
এই আধুনিকতাৰ ঘুৰ্ণীৰ আবৰ্তত
মই গোপনে আশ্রয় বিচাৰো
সু-কুমল দলিচাত পৰি
বাগৰ সলাবলৈ,
ভদ্ৰতাৰ মুখা পিন্ধি ঘুৰি ফুৰো
মই যে এটি জীৱ শ্ৰেষ্ঠ মানুহ....
আধুনিকতাৰ সাগৰত ডুব গ'ল
তাহানিৰ প্ৰেম প্রশান্তৰ গভীৰতাৰ
লেফাফাৰ গোপন ৰহস্য ;
এতিয়া গালত, ওঠত, কপালত
মুকলি পথাৰত আলিংগনৰ চুম্বন.........।


কবিতা :: অমৌলিক  ---  ইনতাজ হক

জীৱন খুচৰি জড় হৈ পৰা তেজবোৰৰ
এতিয়া বাৰীৰ পাছৰ গৰখাৱৈত
চেকুৰ পৰি ক'লা হোৱাৰ অনুলীলন ।
হয় ! অবোধ্য পংক্তিৰ অনুলীলন কৰি
এনেদৰেই এতিয়া অসংলগ্ন অথবা অবাধ্য
মোৰ দেশৰ প্ৰতিখন প্ৰেমিক হৃদয় ।
অবাধ্য হ’লেও আপোনেই দিয়কচোন
মিঠা মিঠা শব্দ-কথা বা প্ৰতিশ্ৰুতি দিয়েই
শৰাইঘাটৰ ৰন জিকা পুতলা সৈনিকৰূপী কাপুৰুষ ।
আস্ !  ৰাজনৈতিক বুলি ভুল নকৰিব !
মৰম , প্ৰেমিকা বা মোমাই :
জ্বলি যাব পাৰে ৰাজনীতিৰ ক্লেদাক্ত পথাৰত ।
কিন্তু আইৰ বুকুৰ মাটিৰ গৰখাৱৈ  ???


কবিতা :: নিশব্দ গুঞ্জন --- ময়ূৰকৃষ্ণা ফুকন

মই নিজেই নুবুজাকৈ তোমাক কি বুজাম
বুজা নুবুজাৰ আৰতেই শেষ
অচিন অমাত প্ৰহেলিকা ।
মোক ঘূৰি যোৱাৰ কথা নকবা ,
মই নাজানো তেনে প্ৰশ্নৰ উত্তৰ
বেলিৰ বিপৰীত বাট ।
বতাহ নোহোৱাকৈ শেষ হোৱা দিনবোৰত
ছাঁহীন ৰ'দৰ দেহবোৰত ,পুৰণি জঠৰ এটা ৰোগ
অবতৰত বৰষূণ পালে জী যায়
তোমাৰ দৰে সিহঁতেও নোহোৱাবোৰত
দুখ জাপি হ’বলৈ একো বাকী নাৰাখে...
জীৱনৰ পলৰীয়া ঘ্ৰাণত লাহেকৈ
সেমেকিছে হৃদয় ...
আকাশ আহচোন নামি..
বিচাৰো তোৰ বুকুত এলানি গতিৰ বিন্দু
তুমি কি ভাবা নাজানো,
মই ভাবিব নোৱাৰো
ইমান নিৰৱে অভাৱৰ ৰুণ বাঢ়ে
ভবা, নভবাবোৰতে এনেকৈ
স্তব্ধ ভালপোৱা ...।


কবিতা :: আন্ধাৰ গচকি পোহৰৰ দিশলৈ --- বিশ্বজিৎ নাথ

আন্ধাৰৰ গচকি যাত্ৰা কৰিছো পোহৰৰ দিশলৈ
অসীমৰ পৰা অসীমলৈ
জীৱনে গচকা সময়ৰ বানেৰে
পিঠিত লৈ দূখৰ বোজা
বিচাৰি সূখৰ সংঞ্জা
যাত্ৰা কৰিছো দূৰ দিগন্তলৈ
সময়ৰ শিকনি
জীৱনৰ বুলনি
মায়া মোহত আছন্ন হিয়াখনি
বুকুত বান্ধি লৈ
যাত্ৰা কৰিছো দূৰ দিগন্তলৈ
কৰ্মময় জীৱনৰ
সপোন মোৰ শয়নৰ
উজাগৰী নিশাৰ কেটেকীৰ বিননি লগত লৈ
যাত্ৰা কৰিছো দূৰ দিগন্তলৈ
দূখৰ পিছত সূখ
সূখৰ পিছত দূখ
এয়াই যে জীৱনৰ মায়ালগা মূখ
হিয়াৰ আপোন এৰি থৈ
স্বপ্নময়ী প্ৰেয়সীৰ সপোন লগত লৈ
যাত্ৰা কৰিছো দূৰ দিগন্তলৈ ।


কবিতা :: ইয়াত এটা ৰাতি আছিল --- প্ৰদীপ দাস

এইখিনিতে
হয় ,  ঠিক এইখিনিতে ৰাতি এটা শেষ হৈছিল ।‌
এন্ধাৰে গিলিছিল
জুইৱে পুৰিছিল
পানীত ককবকাই আছিল ৰাতিটো...
কোনো ক্ষণত পিয়াহত আতুৰ হৈ উচুপিছিল
ভাগৰত মৰঘাম মচি ফুপাইছিল ৰাতিটোৱে !
হেৰুৱাইছিল
প্ৰতাৰিত হৈছিল
এক কথাত সৰ্বশ্ৰান্ত হৈ
হাতীটোৰ গধুৰ খোজত
ৰাতিটো মৰিছিল !
পুৱালৈ একো নাছিল...
ক্ষত-বিক্ষত চিহ্ন কিছুমান পৰি আছিল
কোনোৱে কৈছিল-
হয় হয় ইয়াত ,
এইখিনিতে  এটা ৰাতি আছিল !


কবিতা :: প্ৰতিজন আত্মীয়কে  সুধিব খুজিছো --- ৰিমকি ভাগৱতী

প্ৰতিজন আত্মীয়কে  সুধিব খুজিছো
আৰু বা কিমান দিন বাকী
সামৰিবলৈ আমাৰ এই 
জীৱনৰ নাট ???
প্ৰথমতে তুমিয়েই এৰি যাব নে মোক!
নে মই এৰিব লাগিব তোমাক,
কৱ জানো পাৰিবা তুমি ?
নে কৱ পাৰিম মই ???
তেন্তে, হে মোৰ আত্মীয় !
কিহৰ তাড়নাত তুমি
কৰিবলৈ খুজিছা 
পোৱা আৰু নোপোৱাৰ,
দিয়া আৰু লোৱাৰ হিচাব, 
কিয়েইবা দি যাব পাৰিম 
মই তোমাক,
আৰু ময়েই বা তোমাৰ পৰা বিছাৰিম কি ???
বাসনাৰ মৰীচিকা খেদি ফুৰা
তোমাৰ এই প্ৰতিযোগিতাত
সহভাগী অথবা প্ৰতিদন্দ্বি হ’ৱ নোৱাৰোঁ মই সঁচা,
ক্ষমা কৰিবা মোক ।
তোমাৰ এই তীব্ৰ গতিয়ে
পাৰিব নিশ্চয় স্পৰ্শ কৰিবলৈ সম্পদ আৰু সফলতা ৰূপী
হিমালয়ৰ চূড়া ।
তোমাৰ এই যাত্ৰাত,
পথৰ দাঁতিত থিয় হৈ থকা
এজুপী গছৰ দৰেই মই ,
বসন্তই হওঁক অথবা খৰাং
পাৰিম ! পাৰিম মই 
অকলে হলেও জীৱনৰ জয় গান,
গুণ গুণাই হাঁহি মূখে সহিব,
জীৱনৰ ধুমুহা
কাৰণ
*শিপাই মোৰ এতিয়াও
খামুচি আছে ধৰা*
হে মোৰ আত্মীয়
মই মাথো তোমালৈ
ৰ'লাগি চাই ৰম, 
জানোছা,জীৱনৰ তপত ৰদত,
যদিহে ভাগৰে তোমাৰ আত্মা
মোৰ ছাঁতে এক্ষন্তেক জিৰাৱা ।
হয়তোবা, তুমি তোমাৰ সপোনৰ ৰথত উঠি আমাৰ আত্মীয়তাক 
ধূলি কৰি উৰুৱাই
পলকতে এৰি যাবাগৈ মোক তোমাৰ আকাংক্ষাৰ পৃথিৱী বিচাৰি ।
মোৰ নাই এনে ইচ্ছা জীৱনমূল্যৰে আঁকিবলৈ
তোমাৰ পথত
বাধাৰ লক্ষ্মণৰেখা ।।।
হৃদয়ৰ তাগিদাক নেওচি
তোমাক বিদায় দিব পৰাকৈ
সাহসী মোৰ ভালপোৱা ,,,
মই জানো, তুমি আকৌ
এদিন এই বাটেদিয়েই ওভতি
আহিবা, 
তোমাৰ কাষে কাষে নিশ্চয়
বৈ আহিব সমুদ্ৰ সদৃশ ধল, তুমিও দাঙিব নোৱাৰা অলেখ মনি-মুকুতাৰ,,,,,
তেতিয়ালৈ সময়ে হয়তো মোক
টানি আজুৰি লৈ যাবগৈ পাৰে বহু দূৰ,,,,,,
তোমাৰ সফলতাৰ গাঠা
অথবা, হাঁহি আৰু চকুলোৰ ক্ষতিয়াণ 
শুনিবলৈ মই আৰু নাথাকিব পাৰো
তোমাৰ কাষত ।
মই নাথাকিলেও
জীৱন-নাটৰ 
অন্তিম যাত্ৰাৰ দিনা
ক্ষন্তেক থমকি ,
সুধিলে তোমাৰেই আত্মাক,
পাবা উত্তৰ---
প্ৰেমৰ বাহিৰে আৰু কিহে
কঢ়িয়াই আনিব পাৰিব 
সুখ আৰু পূৰ্ণতা জীৱনৰ কোৱা ।


কবিতা :: অভিমানি হৃদয়,অভিমানি সময় --- প্ৰীতিৰেখা দাস

জানিছিলো এদিন অচিনাকি হৈ পৰিম আমি
সমুখত পৰি ৰৱ অভিমানৰ এডাল অদৃষ্য সাঁকো ৷
পাৰ হ্ৱ নোৱাৰা তুমি....
নোৱাৰো মইও......
কেনে আছা তুমি,জানিবৰ মন যাই কেতিয়াবা...
তোমাৰ আবেলিবোৰ নিসংগতাই কঙাল কৰেনে ?
উঠানে এবাৰৰ বাবে অস্থিৰ হৈ মোৰে কথা ভাবি ?
এবাৰ হিচাপ কৰাচোন
কিমানদিন কথা পতা নাই আমি
মৰম অভিমান আৰু ভাল লগাৰে ভৰাই তোলা নাই
ৰুন-জুন আবেলি.....
আজিকালি নিৰ্জনতাৰ গভীৰত চুই চাও
একলা দুকলাকৈ হিয়াজুৰি বিয়পি পৰা তোমাক.....
কিমান দিন তুমি নহাকৈ থাকিবা ?
এদিন, দুদিন, এমাহ বা এব্ছৰৰ পিছ্ত
এদিন উভতি আহিবা তুমি
খুলি থৈ অভিমানৰ নীলা পোছাক ৷
আৰু কবা মই আহিলো মোক সাৱতি ধৰা
মোক কৰি তুলা তোমাৰ প্ৰেমেৰে সেউজীয়া


কবিতা :: সময় --- সঞ্জীৱন তামূলী

তুমি নাঙথ …
যেতিয়া আছিলা বসন্তৰ কোলাত
শিকায়ছিল তোমাক থুনুক থানাক মাত 
আৰু কাপোৰ পিন্ধিবলে …… ৷
থুনুক থানাক কৰি বৰষাৰ হাতত ধৰি 
আগুৱাই আহিছিলা নদীয়েদি …
তোমাৰ খোজৰ পৰশ পৰি বালিচৰে 
বুটবুট শব্দ কৰি …..
তোমাক আকোঁৱালি লৈছিল ৷
বালিমাহীটিয়ে তোমাৰ বাহুত পৰি….
দুগালত যৌৱনৰ পৰশ আঁকি …..
হেমন্তৰ হাতত অৰ্পণ কৰি হাঁহি মুখে …
আকাশৰ লগত সিও বিলিন হৈই যায় ৷
তুমি তেতিয়া জোনাকীৰ লগত …
গৈ গৈ কোনোবা সন্ধ্যাৰ বগা আচলৰ তলত …
আছিলা নিৰুপাই হৈ …
ফাগুনাই উৰুৱাই নি থৈছিল কোনো গলিৰ কাষৰ নলাত …৷৷
……. তুমি নাঙথেই ৷


কবিতা :: কথোপকথন  --- মেহেনাজ সৰকাৰ

হিয়াৰ নিৰৱ উপত্যকাত
শব্দৰ সাধনাৰে
তোমালৈ মোৰ ভালপোৱাৰ
মন্দিৰ নিৰ্মাণ কৰিবলৈ ওলাইছো
তুমি সুখী নে ?
তুমি নামৰ জীৱনৰ শলিতাৰে
পোহৰাম বিশ্ব সংস্কৃতিৰ বাট
অনুভৱৰ প্ৰলেপ সানি
পোহৰৰ বাটে বাটে
জোনবাইৰ দেশলৈ
তুমি বাৰু যাবানে ?
সহস্ৰ জনতাৰ ভিৰ ঠেলি
এটা পঁজা ঘৰ সাজিম
সেউজীয়াৰ উম দি
হ'বনে ?
চকুৰ সমুদ্রতীৰত
নীৰৱে বয়
অনামী সুখৰ প্ৰগলভ যাত্ৰা
কাণ পাতি শুনা
বসন্তৰ উন্মাদনা ।


কবিতা :: হালাকুৰালৈ আহিবা এদিন --- শেখৰ ভট্ৰাচাৰ্য

হালাকুৰালৈ আহিবা এদিন,
অট্ৰালিকাৰে ভৰা মহানগৰৰ আৱৰ্জনাবোৰ এৰি
উপভোগ কৰিবা নৈপৰীয়া জীৱনৰ
এটি মধুময় মুহূৰ্ত,
ৰৈ থাকিম তোমালৈ বুলি ।
হালাকুৰা মানেই মানৱতা আৰু প্ৰাচীন পৰম্পৰাৰ ঢল
আইয়ে মচি-কাচি থোৱা চোতালৰ দৰেই,
য’ত শুনিবা তুমি আধুনিক গীতৰ সলনি
প্ৰতিমা বাইদেউৰ ৰাজবংশী গান ।
ৰাতিপুৱাই পক্ষীবিলাকৰ মন মতলীয়া কৰা
সুৰৰ কঁপনিত চিনাকি হ’বা
পূৰ্বদিশৰ গেৰুৱা বসন পিন্ধা বেলিটিৰে
আৰু নিৰ্জন সন্ধিয়া পৰত উপভোগ কৰিবা
স্নিগ্ধ জোনাকৰ মাদকতা ।
মই লৈ যাম তোমাক
আমাৰ
গাঁৱৰ আঘোণৰ সোণোৱালী পথাৰলৈ,
তাত বুটলিম আমি কিবা-কিবি,
দুপৰীয়া ৰ’দৰ জালত পথাৰৰ ঢাপত বহি
মজা ল’ম ৰসাল ৰবাব টেঙাৰ,
আবেলি পৰত নিয়ৰত
সেমেকা ধূলিবোৰ গচকি
যাম
আমি দুখা-সুৱা নৈখনলৈ ।
দিনৰ শেষত তোমাৰ ক্লান্তি দূৰ কৰিবলৈ
ভাগ ল’বা ৰাজহুৱা সত্ৰৰ
ভকতি নামত,
য’ত জুৰ পৰিব তোমাৰ
নিৰাশাময় জীৱন।
হালাকুৰালৈ আহিবা এদিন,
ৰৈ থাকিম তোমালৈ বুলি ।


কবিতা :: মই তোমাক ভালপাঁও  ---  ৰেৱত দত্ত

আজিও মোৰ নিসংগতাই সোৱাৰাই তোমাক
শব্দহীন ভাষাৰে মই তোমাক ভালপাঁও
এতিযাঁও খেদি ফুৰো অবাস্তব সপোনবোৰ
মাথো এবাৰ শুনাচোন......
শূন্যতাত ভাহি ফুৰা
মোৰ প্ৰেমৰ ভাষাবোৰ......
কেবল তোমাৰ বাবে যতনাই গোপনে সজাইছিলো
প্ৰেমৰ শাশ্বত অস্তিত্বৰ এজাক সপোন......
এই যে প্ৰেমৰ আপদীয়া শিহৰণবোৰ
আৰু যে তোমাৰ সেই মোলৈ চাই মৰা মিচিকীয়া হাঁহিটো
আজিও মই হৃদয়েৰে অনুভৱ কঁৰো .....
কিয়নো মই তোমাক বুজিপাঁও
মই তোমাক বহুত ভালপাঁও..!!!


কবিতা :: লালকুৰা গাঁৱত আঘোণ নামিছে  ---  মেহেনাজ সৰকাৰ

তোমাৰ সোণাৰু হালধীয়া হাঁহিত
জোনাকে গা ধুই 
আঘোণৰ বতৰা দিছে 
কুঁৱলীৰ শুভ্ৰ আচল মেলি 
আঘোণ নামিছে 
হালিজালি নাচিছে সোণালী ধাননি পথাৰ 
হয় , লালকুৰা গাঁৱত আঘোণ নামিছে 
তোমাৰ চকুত ৰাশি ৰাশি আঘোণৰ কবিতা 
কবিতা নহয় যেন বুকুৰ এফাল
তোমাৰ নীলাভ কবিতাৰ অৰ্থ বিচাৰি 
ইচ্ ৰাম ! কোনোবাই দেখিব 
ওহোঁ ! নহয় নহয় 
কুঁৱলী পৰিছে 
অস্পষ্ট 
সকলো অস্পষ্ট 
লালকুৰা গাঁৱত আঘোণ নামিছে 
মোৰ সোণজনীৰ চিৎপখিলি পৰশত 
জীপাল হৈ উঠিছে লখিমী পথাৰ ।


কবিতা :: ভালপোৱা --- মেহেনাজ সৰকাৰ

বসন্তও অহা নাই 
ফাগুনীয়েও ৰাঙলী কৰা নাই চৌপাশ
উৰুৱা নাই সৰাপাতৰ চিঠি 
হঠাৎ 
এজাক বাউলী বতাহত শিহৰিত হিয়া 
ৰঙা  নীলা সপ্নৰ তুলিকাৰে
দুচকুত সুমিষ্ট ভালপোৱা ।


কবিতা :: মৰম নামৰ ফুলপাহ --- ৰেৱত দত্ত

আজি মোৰ ফুলনিত
বিশ্বাস নামৰ ফুলপাহ
দেখুন অস্তিত্বহীন !
বিষাদ মোহাৰি নিব পৰা
বৰষুণজাকো সন্ধানহীন !!
প্ৰেমহীনতাত চৌপাশ অন্ধকাৰ
এপাহ এপাহ কৈ 
ফুলবোৰ মৰহি গৈছে কেহঁৰাজ বৰনীয়া হৈ !
এতিয়া বাকী মাথো পাপৰি সৰিবলৈ !!
এদিন সিও সৰি শেষ হ'ব
যিদিনা অভিমানবোৰে বুকু ভৰিব !
আনৰ কথাত তোমাৰ হৃদয় ভুল যাব
সেইদিনাই সৰি পৰিব ,
সুগন্ধিহীন  মৰহি যোৱা
মৰম নামৰ ফুলপাহ ,
মই তাকেই আলফুলে সাৱটি ল'ম !!!


কবিতা :: শীতৰ এটি কোমল ৰাতিপুৱা  --- মেহেনাজ সৰকাৰ 

শীতৰ এটি কোমল ৰাতিপুৱা
পূবৰ খিৰিকীখন খুলি দিলো
মিঠা মিঠা আমেজ হৈ উৰি আহিল
এজাক সখীয়তী ৰ’দ
ৰ’দৰ আমন্ত্ৰন
সাদৰে গ্ৰহণ কৰিবা
বুকুৰ সেউজীয়াৰে কবিতা পঢ়িবা ।


কবিতা :: হাকুটিৰে পাৰিম এমুঠি জোনাক  --- বিষাদৰ ৰাণী জুৰি বড়া

নিসংগতা কাৰেঙত বুৰ  যোৱা
    হৃদয়খন
        আশাৰ জোলোঙাত ভৰাই,
            সেমেকা মনত
                উৎসাহৰ শিকলি লগাই,
                   দুখ- যন্ত্ৰণাৰে  ভৰা
                      উজাগৰী  নিশাবোৰ
                          পাৰ কৰি যাওঁ
                            কণ্টকময় বাটেৰে
                             লক্ষ্য স্থান
                                প্ৰাপ্তত… !!
অঘৰী জীৱনত
    অনায়াসে ভৰি থকা
        অমানিশা নিৰৱতা ভাঙি,
           মিছা প্ৰতিশ্ৰুতিবোৰ
              আঁতৰাই হেঁচুকী,
                 মৰমৰ মুকুতা পিন্ধি,
                     পছোৱা বতাহত উৰি গৈ
                        হাকুটিৰে পাৰিম
                            তোমাৰ সতে
    .                         স্বৰগৰ
                                 এমুঠি জোনাক…!!
কুঁৱলিৰ জালিকটা বাটেদি
    এটি নতুন সতেজ পুৱাই
        অভাৱী মৰম দূৰ কৰি
            কঢ়িয়াই আনিব
                মোৰ জীবনলৈ
                    এটি অৰুণৰ জ্যোতি…!!!


কবিতা :: সংঘাত --- সঞ্জীৱন তামূলী

হঠাৎ কি হ’ল…  কোনেও গমেই নেপালে |
সেয়া কাৰ বাবে… মোৰ নিছা, উচ্চাকাংশাৰ নে তোমাৰ…! 
শেষ নিশ্বাস পেলাইছিল এটা জাতিয়ে, ৰাজ্যই, এটা কুলে… 
কাৰ বাবে হৈছিল…  এইয়া ? 
দুজন ক্ষমতাশালীৰ বাবে নে… তোমাৰ 
আনৰ পৰশ পালেই সি জাগি উঠা… 
নোচোৱা তাৰ পৰিণিতি…. 
তোমাৰ বাবেও আৰু…  মোৰ বাবেও সি সজীৱ ক্ষপনাস্ত দৰে হ’ব পাৰে…  কোনে জানে
পোহৰ মাজতো সি আনিব পাৰে এন্ধাৰ… 
সেই এন্ধাৰ কোনো অমানিশাৰ দৰে নহয়… কালৰ দৰে…. যুগান্তিক


কবিতা :: সহযাত্ৰী --- বিকিৰণ পাঠক

সুহুৰি এটা চোবাই, আবেলিটো লৈ এহাতে, গৈ আছিলো হেঙুলী তোৰনৰ কাষেদি ;
সেই সুহুৰিৰ তলতেই তোমাৰে স'তে মোৰ প্ৰথম দেখা  |
সপোন এটা সামৰি এল্ ছালভাডাৰৰ পৰিত্য়ক্ত ষ্টেচন এটাত বহি আছিল চে  -
লগ পাই সুধিলো , " নি:সংগতা ভাল পোৱা ? "
তেওঁ ক'লে , " বেদুইনৰ কেতিয়াবা হেৰাই জানো ঠিকনা ? "
তেওঁৰ চুৰটটো জ্বলাই আঁতৰি আহিছিলো ,
লৈ আহিছিলো হৃদয় - কিছু নীলা, কিছু সেউজীয়া |
নাম কটা চিপাহী হৈ ঘূৰি ফুৰো ,
যুৰাউৰ বহেমিয়ান গাঁৱত কাফ্কাক পঢ়ি শুনালো ডান্টেৰ ডিভাইন কমেডী ,
- নেল মেজ্জো ডেল কেমিন ডি নষ্ট্ৰা ভিটা -
Midway upon the journey of our life
, " যত যি আছে পি থোৱা - দুখ আৰু মদিৰা, বিশালতাৰ ডেকত এটা আইৰিছ পাৰ্টী কৰো ব'লা "
মাথো কৈছিলো, " তুমি নিৰস আছিলা | "
দি আহিছিলো এখন আকাশ - অলপ কজলা
লৈ আনিছিলো হৃদয় - হৃদয় আৰু সত্তা |
শেষ সপোনটোৰ পাৰতেই তোমাৰ স'তে মোৰ আকৌ দেখা ,
বুডাপেষ্ট আৰ্ট গেলাৰীত তুমি ৰৈ আছিলা
- তুমি মেচো ডি বেন্কো হৈছিলা
- তুমি ক'ৰ'নেচন অৱ দা ভাৰ্জিন আঁকিছিলা
আৰু কিনিছিলা ভোক, ভাগৰ আৰু অভিমান
মই কিনিছিলো হৃদয় - মই হৃদয়ৰ খৰিদ্দাৰ |
প্ৰিজাৰেন চাৰিআলিত প্ৰিজাৰেনৰ প্ৰস্তৰ মূৰ্ত্তিটোয়ে সাৱটি ধৰে ল্য়ুবলিয়ানা -
উজাই আহে উগান্ডাৰ অস্থিচৰ্মসাৰ হাতখনত কৰমৰ্দন কৰাৰ তীব্ৰ এটা হেপাঁহ ;
ঠেঙাল মেনৰত এটা ৰাতি - চোমালিয়াৰ ভোকাতুৰ পেটত সপোন এটা গুজি.........
                             ***********
শেষ প্ৰান্তত থিয় হওঁ, চাই ৰওঁ দিগন্তলৈ
দুমুঠিত তৃষাৰ খদ্য়োত
হাতত হঠাত এক চিনাকি পৰশ -
ঘূৰি চাই দেখো সৌৱা আকৌ তুমি
নিচাসক্তৰ দৰে ফিচফিচাই ক'লা কাণে কাণে, " ব'লা যাওঁ | "
সুধিলো, " ক'লৈ ? "
ক'লা, " সৌ সেউজ নক্ষত্ৰলৈ !! "
        - " নতুনলৈ !!! "


কবিতা :: তোমাৰ পদূলিত  --- শেখৰ ভট্ৰাচাৰ্য

তোমাৰ পদূলিত
একাকাৰ কৰি বহাগ জে'ঠ
আহাৰ-শাওঁণ
দুচকৰ বৰষুণত তিতিছো মই
বুকুৰ পথাৰত নমাই দুখৰ ডাৱৰীয়া আকাশ,
মই তোমাৰ পদুলিলৈ উজাইছো ।
জিলমিল জোনাকৰ
ভালপোৱা গীতৰ বুকুত ঠিকনা হেৰুৱাই,
তুমি নিবিচাৰিবা ঠিকনা আনৰ
এতিয়াযে তোমাৰ হাড় ভঙা 
শীতলদেহত
ফিৰিঙতিৰ উৎসৱ ।
এদিনাখন গছকিলো তোমাৰ ওঠৰ পদুলি
দুপৰীয়াটোৰ স’তে নিৰ্জণতা কুৰুকি –কুৰুকি
তোমাৰ হূদয়ৰ ।
বুকুৰ পদুলিত আদৰণি তোৰণ
অশ্ৰুভৰা দুচকুত প্ৰেমৰ সূৰ্য্যমুখী
মই চুব খোজা নাছিলো তোমাৰ 
ভালপোৱাৰ আকাশ ।
আজি বহুদিনৰ পাছত
আকৌ তোমাৰ পদুলিলৈ উজাইছো
বুকুত বেথা আঁতৰাই
কওঁ বুলি প্ৰেমৰ জীয়াঢল ।


কবিতা :: বিষাদ  --- যুতিকা ফুকন

আবেগ-বিহ্বল মূহূৰ্ত্তবোৰত বৰকৈ অনুভৱ কৰো তোমাক
আবৰণ ফালি বিষাদবোৰ নিগৰি আহে
অবোধ্য মনে মৰ্ম্মস্পৰ্শী স্মৃতিৰ টুকুৰাবোৰ সাবটি 
উচুপি কান্দে  ।।।।।।
আৰু এসময়ত 
দুখ আৰু চকুপানীৰ বুজাবুজিত 
ক্ষান্ত হৈ পৰে সকলোবোৰ  ।।।।


কবিতা :: ৰাতিবোৰ  ---  অনুপ হাজৰিকা

ৰাতিবোৰ ক্ৰমান্বয়ে পাতল হৈ গৈ আছে
বগাব পৰা নাই ভালকৈ সময়ৰ জখলা.....
তাহানি বাহীৰ সুৰেৰে পাৰ কৰা ৰাতিবোৰ আজি বেসুৰীয়া ..
আধামৰা ৰাতিবোৰো বলি হ'ল নতুনত্বৰ.......


কবিতা :: ভঙা হৃদয় --- মনজিল ইছলাম 

কিয় দিলা মোক
আনৰ দ্বাৰা ভঙোৱা
তোমাৰ ভঙা হৃদয়খন?
মই যে দুখ পাম
ভবা নাছিলা নে তুমি?
ময়ো,
কিবা কৈছো, কিবা শুনিছো
তোমাৰ পৰা ৷
দুখৰ অংশীদাৰ বনাইছা ৷
ভালে হৈছে,
মৰো দুখ ভাগ হৈছে
ৰাস্তাও মোৰ পাৰ হৈছে ৷


কবিতা :: বিশ্বাসে সিচেঁ ৰং জীৱনৰ  --- ৰিমকি ভাগৱতী

বিশ্বাসে পলসুৱা
যদিহে কৰিব নোৱাৰে
মাটি জীৱনৰ ........
কেনেকৈনো গজি উঠিব পাৰে
এক সোণোৱালী বান্ধোন প্ৰেমৰ  ।।
আস্থা  ও ভৰসাই
যদিহে কাঢ়িব নোৱাৰে খোজ,
হাতে -হাত ধৰি স্নেহৰ ......
হঠাতে আহি ভাগৰে
মেৰিয়াই নধৰিবহিনে
সপোন খেদি ফুৰা  পাখি দুখনক।।
আত্মীয়তাক যদিহে
বান্ধিব নোৱাৰো আতি আতি ,
পৃথিৱীৰ সমস্ত সম্পদেও
গঢ়ি দিব নোৱাৰে
সৰগলৈ যোৱাৰ বাট।।
ভাওৱৰীয়া সাজি
দক্ষতাৰে  হাঁহি বা কান্দি ,
জিকিব পাৰি মানুহৰ মন,
কিন্তু  হৃদয় জিকিব হ'লে
নালাগে  স্বৰ্ণৰ আভূষণ,
সত্যৰ প্ৰলেপেহে ভালপোৱাক
কৰি তোলে জুইয়ে পোৰা সোণ।।
বিশ্বাসেই জন্ম দিয়ে ঈশ্বৰক
শিলৰ মাজত,
নহলে মানুহৰনো ইমান শকতি ক'ত,
মৃত্যুৰ যন্ত্ৰণা নেওচি ,
কৰিবলৈ অমৃতৰ সন্ধান ।।


কবিতা :: স্বাধীনতা  --- সাগৰ সঞ্জীৱ 

আজি আকৌ উভতি যাম
সময়ৰ সোতৰ বিপৰীতে
পৰাধীনতাৰ পৰা স্বাধীনলৈ পৰিৱৰ্তিত
১৯৪৭ ৰ সেই বিৰল মূহূৰ্ত লৈ,
যিদিনা আমি সম্পূৰ্ণ স্বাধীন দেশৰ
নাগৰিক হোৱাৰ সোভাগ্য পাইছিলো
অসংখ্য স্বদেশপ্ৰেমীৰ তেজৰ বিনিময়ত ।।
আজি আকৌ বুকু ফিন্দাই থিয় হ'ম
জাতীয় পতাকাৰ সন্মূখত,
স্বতন্ত্ৰতাৰ গৌৰবেৰে সূৰত সূৰ মিলাই
গাই যাম দেশপ্ৰেমৰ গীত...ৰাষ্ট্ৰগীত....
বন্দে মাতৰম্
বন্দে মাতৰম্
সুখৰ চকুলোৰে দুগাল তিয়াম,
বীৰ শ্বহীদলৈ শ্ৰদ্ধাঞ্জলি জনাম
আৰু এটি নতুন সপোন ৰচিম....
এক ভাৰত, শ্ৰেষ্ঠ ভাৰতৰ ।।
আজি আকৌ উভতি যাম
সময়ৰ সোঁতৰ বিপৰীতে,
পৰাধীনতাৰ শিকলি ফালি
শ্বহীদ বীৰসকলক সোৱৰিম,
আকৌ এৱাৰ গাম দেশপ্ৰেমৰ গীত
নীৰ্ভিঘ্নে একে সূৰত, একে মাদকতাত
বন্দে মাতৰম্
বন্দে মাতৰম্
JAI HIND !


কবিতা :: চিনাকিও হ’ব পাৰে অচিনাকী --- ৰিমকি ভাগৱতী 

শৈশৱতে আইয়ে কৈছিলে
বান্দৰ আৰু ঘৰিয়ালৰ সাধুকথা ,
আৰু বহুবাৰ বুজাইছিল অচিন জনৰ
পৰা নিজকে আতৰাই ৰখাৰ কৌশলৰ কথা ....
যৌৱনৰ দুৱাৰ দলিত ভৰি থোৱাৰ পৰত,
গমকে নাপালো ,
কেতিয়া যে গজি উঠিল ,
হেপাঁহ খেদি ফুৰা দুখনি ডেউকা .......
আৱেগে পাৰ কৰিবলৈ শকতি দিছিলহি
সাগৰৰো পৰিসীমা......
আই তথাপিতো কোনোদিনে পাৰ কৰা নাছিলো ,
তহঁতে আঁকি দিয়া লক্ষণৰেখা ,
বুকুভৰি যে আছিল  তহঁতলৈ
নিজতকৈও অধিক ভালপোৱা ।
এদিনাখন তহঁতৰ  হেপাঁহেৰে বুলাই দুহাত ,
খোজ দিলো তহঁতেই আগুৱাই দিয়া
সেই চিনাকি চিনাকি বাট.......
আই তইতো কোনোদিনেই কোৱা নাছিলি,
চিনাকি সকলেওঁ কঢ়িয়াই ফুৰিব পাৰে
আঁৰে -আঁৰে এক অচিনাকী মুখ.....
তই যে নিশিকালি আই ?
কেনেকৈ চিনি উলিয়াব লাগে
মুখাৰ আঁৰৰ মুখ ।
 আই মোৰ, এতিয়াতো
বহুতো পলম হ’ল.....
হৃদয়ৰ গৰাকীয়েই যেতিয়া
হৃদয়ৰ মঙহেঁৰে পাতিলে বৰ ভোজ,
বিশ্বাসে বাছি লবলৈ বাধ্য হ’ল আত্মহননৰ পথ...
আত্মীয়ই আৱেগৰ চলনাৰে ,
নাবান্ধা হ’লে দুভৰি,
শতৰুৰ ইমান সাহস ক’ত,
ৰুধিবলৈ মোৰ জীৱনৰ বাট ।
আই মোৰ, পিতাইক কবি তই,
ইমানৰ পাছতো ,
মই এৰা নাই , তহঁতে শিকোৱা
অমৃত সন্ধানী পথ.....
ফিনিক্স পক্ষীৰ দৰেই মই,
পাখি হেৰুৱাইও,
হেৰুৱা নাই সুৰুজক চুই চোৱাৰ সপোন ।।


কবিতা ::  ভগৱান --- শেখৰ ভট্ৰাচাৰ্য

সৰুকালৰ পৰাই শুনি আছো
ভগৱানৰ কথা,
কিন্তু কেতিয়াও দেখা নাই ভগৱানক ,
বিচাৰি উলিয়াব পৰা নাই
ভগৱানৰ ঠিকনা,
যেতিয়াই দুখ পাইছো 
তেতিয়াই হিয়া উজাৰি কান্দিছো,
হাতদুখন যোৰ কৰি ভগৱানক বাৰে বাৰে 
মাতিছো
তথাপিও ভগৱানক লগ পোৱা নাই,
দিয়া নাই মোৰ চকুদুখন মচি 
এজনী ছোৱালীৰ প্ৰেমত পৰিছিলো,
মোৰ প্ৰেমৰ পাত্ৰটো
ভাঙি চুৰমাৰ হৈ গ’ল 
কেইবাদিনো ধৰি বহুতো প্ৰাৰ্থনা কৰিছিলো,
কোনোদিনেই নুশুনিলে 
ভগৱানে মোৰ প্ৰাৰ্থনা ।
ভগৱান আছে নে নাই 
মই নাজানো,
ভগৱান জুপুৰি ঘৰত থাকে নে ডাঙৰ অট্ৰালিকাত থাকে তাকো 
মই নাজানো,
তথাপিও মই ভগৱানক 
এতিয়াও বিশ্বাস কৰো 
সেই বিশ্বাসক মই সদায় 
পূজো কৰো ।
যিদিনা প্ৰমাণ হ’ব 
ভগৱান আছে বুলি 
সেইদিনাৰ পৰাই আৰম্ভ 
হ’ব তেওঁৰ বিৰুদ্ধে
সাধাৰণ মানুহৰ সংগ্ৰাম


কবিতা :: চাকৰি নোপোৱাৰ বেদনা  ---   শেখৰ ভট্ৰাচাৰ্য

সপোনবোৰ যেতিয়াই 
ভঙা বুলি মনত হয়
তেতিয়াই মনটো বেয়া লাগে
এই ভঙা সপোন দেখা 
আধাডজন বন্ধু বান্ধবীৰ
আড্ডাৰ স্থান হ’ল 
হালাকুৰাৰ ৰেলগেট ।
হালাকুৰাৰ অলিয়ে গলিয়ে 
জানে আমাৰ আড্ডা মৰাৰ 
স্থানৰ কথা ।
সকলোৱে জানে আমাৰ 
দেউতাৰ নাই টকা কড়ি
আমাৰ নাই কোনো ভাল   
কোম্পানীৰ বাইক এখন ,
পুৰণি ছেকেন্ড হেন্ড স্কিন টাচ
মোবাইলটোৱেই হ’ল আমাৰ 
একমাত্ৰ সম্পদ ।
কোনোবাই কয় যদি আমাক 
দেওয়ানি বুলি,
তাত আমাৰ নাই কোনো লাজ 
নাই কোনো ভয় 
কাৰণ আমি চাকৰি নোপোৱা
ল’ৰা -ছোৱালী ।
যদি কোনোবাই কিবা কামত 
দহটকা লাভ কৰে
সেইদিনা টেপা খুৰাৰ দোকানত 
হয় ডাঙৰ পাৰ্টি
ৰাহুল ,সুকুমল,বিশ্ব,ৰত্নদীপ মন্দিৰা আৰু মই ;;;;;;;
টকা নাথাকিলেও 
চিন্তা নাই,এটাকৈ চপ খাই 
কটাম কিছু সময় আৰু 
কথাৰে জমাই দিম পাৰ্টি ।
ৰত্ণদীপে ধৰিব ভূপেনদাৰ গান
মন্দিৰাই তাল দিব 
ৰাহুলে বজাব হাতেৰে চাপৰি
সুকুমল আৰু বিশ্বই 
উলাহতে গাব -যদি তোৰ ডাক 
শুনে কেও নাশে ,তবে একলা
চলো ৰে ,
কয় যদি কওক কোনোবাই 
আমাক ফালতু বুলি,
তাত আমাৰ নাই কোনো লাজ
নাই কোনো ভয়
কাৰণ আমি চাকৰি নোপোৱা 
ল’ৰা-ছোৱালী ,,
ইয়াতকৈ ভাল পাৰ্টি
কোনোবাই জমাব নোৱাৰে ।
গাৰ্লফেন্ড থাকিবলৈ হ’লে 
লাগিব টকা আৰু বাইক এখন ,
সাধাৰন হায়াৰ ছেকেন্ডাৰী 
পাছ কৰা আমি ,
নাই কোনো হাই কোয়ালিফাইড 
ডিগ্ৰী চাকৰিৰ বাবে ।
টকা নাথাকিলে ধুনীয়া 
সপোনবোৰ দেখি লাভ নাই,
তথাপি ট্ৰেইনিং বা কোচিং 
নোলোৱাকৈ দিছিলো 
মাদ্ৰাছা টেট,
কিয় যে উত্তীৰ্ণ হ’ব নোৱাৰিলো
গমে নাপালো ,
যদি কোনোদিনা এজনী 
ৰূপবতীক পাই যাও 
তেতিয়া চিন্তা নাই 
জীৱনৰ গাড়ী চলি যাব ,
আমি মদ নাখাও 
নেখেলো জুৱা 
তথাপি দেখোন পটেকখন 
সদায় খালী থাকে ,
মাজে মাজে মিছকল 
দিয়াৰ টকাও নাথাকে 
এই ছেকেণ্ড হেণ্ড মোবাইলত ,
আমি যে বেকাৰ তাৰে 
প্ৰমাণ এইটো ,,,
কয় যদি কওক কোনোবাই
আমাক কনজুচ বুলি
তাত আমাৰ নাই কোনো লাজ 
নাই কোনো ভয়,
কাৰণ আমি চাকৰি নোপোৱা 
ল’ৰা-ছোৱালী ।


কবিতা :: আত্মবিশ্লেষণৰ দুটি স্তৱক  --- পল্লৱ কুমাৰ নাথ 

চৈ দিয়া গৰু গাড়ী কিম্বা পালতৰা নাওঁত
আমি নিজকে লেহেমিয়া বুলি ভাৱো ৷
ভাৱনাবোৰ ভুল নে শুদ্ধ
সেইয়া সময়ৰ কথা
নিজস্ব গতি থকা সময়ক ধুমুহা বুলিব নোৱাৰি
ধুমুহাইহে বিধ্বস্ত কৰে মন ৷
আমি দিশ হেৰুৱাই দিশহাৰা হোৱা
অস্তগামী সুৰুজৰ ৰশ্মি নহয় ৷
সেউজীয়াবোৰ বহুসময় একেথৰে চাই থাকি
আমাৰ চকুৰ পৰ্দাত তাৰ প্ৰতিচ্ছৱিটো
আঁকি ল'লো
এতিয়া চাৰিওপিনে মাথোন সেউজীয়া চাদৰৰ আচল
অশান্ত প্ৰহৰত ফাঁলি চিৰাচিৰ নহওঁক
সেউজীয়া কোষ
পৰিবৰ্তনো আমাৰ প্ৰত্যাহবানৰ সমবেত সংগীত ৷


কবিতা :: তুমি আজি মোক শুনিবানে --- মন্জুষা দেৱী 

তুমি আজি মোক শুনিবানে ????? 
বহুত কথা কব মন যায় ....
তোমাৰপৰা  বহুতো কথা শুনিবৰ মন যায় 
কিন্তু তুমি নুবুজা হৃদয়ৰ ভাষা 
নুবুজা হৃদয়ৰ ভিতৰখন জ্বলি যোৱা গাথা  ??
আজি শুনাম তোমাক দুটি ওঠৰ মৌন ভাষা ।
শুনিবা নে তুমি ?????


 কবিতা :: তোমালৈ বুলি  --- কবিৰঞ্জন দাস

শেষ নিশাৰ শেতাঁ জোন 
খিৰিকীৰ ফাকেৰে সোমাই আহিল মোৰ পজাঁলৈ 
বাহিৰত শেৱালী তগৰৰ সুবাস 
মনৰ ভিতৰত কিয় আজি আন্ধাৰ আৰু উদাস 
হয়তো তোমালোক নাইযে কাষত মোৰ 
যাযাবৰী জীৱনৰ এইয়া মোৰ বাবে উপহাস
দিকবিদিক ধুৱলী কুৱঁলীৰ উকাঁ চাদৰ 
খহিছে মনৰ গৰা 
তীব্ৰ বেগী সোঁতত ওলমি আছেযে মোৰ কলিজা 
দূৰ বহুদূৰ মাথোঁ, নাই কোনো সীমনা
আহি আহি বহুদূৰ পালোঁহি
ৰাস্তাটো অলপ দীঘলীয়া হ'ল
দায়িত্বৰ পৰা ফালৰি কাটি যাব জানো পাৰি-প্ৰিয়তমা 
তোমাৰ মুখৰ হাঁহি জিলিকাই ৰাখিবলৈ 
এইয়া মোৰ এটি ক্ষুদ্ৰ প্ৰয়াস ; চাৰিওটা প্ৰাণীৰ বাবে 
তাৰ বাবেই কুন্ডিল নগৰীত প্ৰবেশ 
ইয়াৰ প্ৰতিটো কোণে কোণে প্ৰেমৰ সুৰ বাজি আছে 
নুপুৰৰ ৰুণুজুনু ধ্বনি বাজিছে দশোদিশে 
হৃদয়ত বাজি উঠিছে সুৰৰ মৰ্মস্পশী ধ্বনি
এইয়াটো নহয় মোৰ অচিনাকি 
যেন যুগ যুগৰ চিনাকি 
হয়তো তোমাৰো ;
মাথোঁ চাৰিওফালে প্ৰেমৰেই বাণী
হয়তো এইয়া শ্ৰীকৃষ্ণৰেই মহিমা
দূৰে দূৰে থাকিলে মৰম যে বাঢ়ে জানা প্ৰিয়া
ইয়াৰ প্ৰতিটো শিল গছ গছনি আৰু নদীৰ বুকুত 
শুনিছো প্ৰেমৰ বাণী সেই তাহাঁনিৰ 
কিমানযে কাহিনী আছে ইয়াত 
সেই প্ৰেম কাহিনী শুনি শুনি মোৰ মনযে আঁতুৰ 
বাৰে বাৰে তোমাকেই বিচাৰো 
প্ৰিয়তমা !
তুমিয়েই তো মোৰ ৰুক্মিণী !
প্ৰিয়া, ৰাতি পুঁৱাব আৰু এতিয়া
নিয়ৰ গছকি সূৰ্য্য নামি আহিব মোৰ চোতাললৈ 
তাৰেই মাথোঁ প্ৰতীক্ষা !
তুমি মাথোঁ অধীৰ নহ’বা ।


কবিতা :: মন  --- মন্জুষা দেৱী

বিষন্নতাৰে ভৰা মোৰ মন 
সৌ দূৰৈত অকলে ৰৈ থকা  আন্ধাৰ জাকৰ সংগী হোৱাৰ  মন....
দুখৰ হুমুনিয়াহ কঢ়িয়াই ফুৰা আন্ধাৰ জাকক 
সাৱটি লোৱাৰ মন
আন্ধাৰ  সপোনবোৰক পোহৰৰ  কৰাৰ মন.


কবিতা  :: ভোক  --- সাগৰ সঞ্জীৱ

লহপহকৈ বাঢ়ি অহা ভোকে আগুৰিছে আমাক
কেতিয়াবা জীয়াই থকাৰ,
কেতিয়াবা এখনি বস্ত্ৰৰ
নাইবা, এমুঠি অন্নৰ ভোক ।।
দুখীয়া হোৱাৰ যন্ত্ৰণা কি ?
তই যে নুবুজিবি ভাইটি ;
যান্ত্ৰিকতাৰ সমাজখনত
কাৰোৱেই আহৰি নাই
আমাৰ বাবে ভাবিবলৈ ।
এয়া ল'
এগৰাহ শুকান ভাত
মৰমবোৰ সানি দিছো তাত ।
আই বোপাইক হেৰুৱাই দিশহাৰা হৈছো
ফুটপাথত পৰি হলেওঁ জীয়াই আছো ।
তই মাথো ডাঙৰ হ'
ভাল মানুহ হ',
আমাৰ দৰে দুখীয়াবোৰক নাপাহৰিৱি;
মনৰ দুখীয়া নহবি...
মাতৃভূমিৰ দালালবোৰৰ হাতত
নিজকে কেতিয়াওঁ বিক্ৰি নকৰিবি ।
এতিয়া তয়েই যে মোৰ সপোন
মাত্ৰ সম্পৰ্কৰ এনাজৰীডাল পাহৰি নাযাবি ।।


কবিতা ::  এটি হেৰুৱা সপোন তুমি  ---  প্ৰীতি বৰা 

যোৱা ৰাতি দেখিছিলো সপোনত তোমাক
সেমেকা দুটি নয়নেৰে
এপাহি ৰক্তজবা আগবঢ়াই দিছিলা তুমি মোক ।
তোমাৰ ঢৌ তোলা সেই বাদামী চুলিটাৰিত
নাছিল তেতিয়া জোনাকৰ স্নিগ্ধতা
নাছিল ডাৱৰৰ চেঁচা অনুভৱবোৰ 
ঠিকনাবিহীন তৰাবোৰো নিস্প্ৰভ হৈ উঠিছিল
সিদিনা সন্ধিয়া ......
নীলা নীলা ডাৱৰবোৰ চপৰা চপৰে খহিছিল
তোমাৰ হৃদয়ৰ নিভৃত কোণৰ পৰা ।
এতিয়া গভীৰ নিশা
মোৰ উশাহবোৰ মিলি যাব খুজিছে
এন্ধাৰৰ স'তে ।
ঘন হৈ আহিছে কলিজাৰ ভিতৰখন 
বুকুৰ চামিয়ানাবোৰ খুলকি পৰিছে নিৰৱে
এখলপ এখলপ কৈ
তোমাৰ দুচকুৰ মুকুতা বিচাৰি ।
হৃদয়ৰ চৌপাশ আউসীৰ এন্ধাৰে আৱৰা
হৃদয়ৰ পঁ‌জাত কাহানিও বাজি নুঠে 
তোমাৰ দুভৰিৰ নুপূৰৰ গুঞ্জন 
দোপালপিতা বৰষুণ জাকত তিতি 
মোৰ বাবে আজি আৰু কোনেও নৰয় ।
কোনেও নাগায় মোৰ বাবে এটি প্ৰেমৰ সংগীত 
মোৰ উকা হৃদয়ত নুফুলে কাহানিও
এপাহি ৰক্তজবা ফুল ।


কবিতা :: সেই সময় সেই সমীক্ষা  ---  পল্লৱ কুমাৰ নাথ

সেই সময় নিৰব আছিল আবেলিৰ দৰেই
যাৰ বাবে ঘূণে ধৰা নাছিল সেই সময়ৰ বুকুত
অতীতৰ গান
সুৰৰ অতীত
কোন সেই নাৰীৰ দৰে হৃদয়ৰ নদীৰ দৰে শৰীৰৰ
শস্য শ্যামলা বুকুত অঁকা হালধীয়া বুটা
যৌৱনৰ গান
সুৰৰ যৌৱন
সেই সময়ৰ বুকুত আছে এটি দশকৰ নিতুল ভাষ্কৰ্য্য
শৈশৱৰ পৰা যৌৱনলৈ জীৱনৰ সমীক্ষা
জীৱনৰ গান
সুৰৰ জীৱন
সেই সমীক্ষায়ে ইতিহাস হোৱাৰ দুখত ৰিঙিয়াই
কলঙৰ ঘাটতো নিথৰ লাগে,পুৰণি সাঁকোডালে সাৱটি লয় অতীত
মিলনৰ গান
সুৰৰ মিলন
সেই সময়ত যি আছিল
সেই সমীক্ষাত নিৰ্ভূল বাখ্যা !
সেই সময়, সেই সমীক্ষা
( ৰচনাঃ ০১ জানুৱাৰী, ২০১৫
পূৰ্ব প্ৰকাশঃ দেওবৰীয়া চৰা, দৈনিক অসম )


কবিতা :: যৌৱন  --- কৰবী ফুকন নাথ

নিশাৰ দলিচাত
ফুলাম কবিতা
কোনে চতিয়ালে ?
কোনে ৰং বুলায়
ৰামধেণু আঁকিলে
কলিজাত মোৰ ?
শব্দই শব্দই
কথা পাতি
কবিতাৰ মালা গাঠি
বুকুৰ পদূলীত
ৰজনীগন্ধা
আমোল মোলাই ৷
নিৰবতা ভাঙি
পাৰ হয়
গুনগুননি
শাওনৰ এজাক বৰষুণ ৷৷


কবিতা  :: আত্মানুভূতি  --- প্ৰদীপ দাস

(১)
প্ৰাতঃ বেলা ।‌ আকাশত নৱ সূৰুযৰ স্থিতি ।‌ বিৰিখত কিচিৰ-মিছিৰ শব্দৰে
জাগ্ৰত বিহংগৰ জাক ।‌ এছাটি চঞ্চল বতাহ ।‌ মৌন পদপথত নিস্তব্ধতাৰে
নিঃসঙ্গ যাত্ৰা...।‌ এনে পৰিৱেশত হিয়াৰ গোপন কোনত আলোড়িত হয় এক বাখ্যা
কৰিব নোৱাৰা সুখময় অনুভূতি ।‌ বিগত দিন আৰু ৰাতিৰ মলিনতাৰে পূৰ্ণ
ক্ষণবোৰৰ বিষস্মৃতি ক্ষণিকৰ  বাবে লোপ পায় ।‌ তাৰ ঠাই লয় সুখানুভূতিয়ে !
... মই যেন এটি নৱজাত শিশু ! নতুন মোৰ প্ৰাণ , নতুন মন ... ।‌ নাই মোৰ
অতীত ; আতীতৰ পোৱা নোপোৱা , ভুল শুদ্ধৰ হিচাপ ।‌ সুষমামণ্ডিত বৰ্তমান আৰু
প্ৰাপ্তিৰ কলেবৰ লৈ ৰৈ আছে যেন সেউজীয়া ভৱিষ্যত...!
(২)
বৈ যোৱা নৈখন পাৰ হৈ এখন বহল পথাৰ ।‌ ব'হাগৰ ন পানী পায় সেউজীয়া দলিছা
পৰিছে পথাৰখনে ।‌ দূৰত জাকপাতি বগলী উৰে ।‌ মাচুৰুকাৰ ঠেহপতা মুখ ।‌ পানী
বাঢ়িলে নৈখনে গতি সলাই ।‌ খৰস্ৰোতা হয় পানীৰ সোঁত ।‌ সোঁতত উটি  আহে
পাহাৰীয়া বনজ ।‌ পানী বাঢ়ি উফন্দি পৰা নৈখনৰ অতিৰিক্ত পানীবোৰ কেতিয়াবা
কাষৰ  পথাৰখনত বিস্তৃত হৈ এখন সৰু সাগৰৰ আকাৰ দিয়ে পথাৰখনক ।‌ কলৰ ভূঁত
উঠি এদল গঞা ডেকাই আকাশলৈ চাই বিহুগীত , ঐনিতমৰে উত্ৰাল কৰে কৃত্ৰিম সাগৰ
।‌ কোনোজনে কয় -" আজি বৰষুণ আহিবনে ? চপাই দে নাওঁ , ইয়াৰ পৰাই উঠাই যাওঁ
জাল ।‌" ন পানীৰে খেলা কৰা মাছবোৰ ফাঁচিবৃদ্ধ হয় ফাঁচী জালত ।‌ মুৱা ,
দৰিকণাই কিৰিলি পাৰে ।‌ ফাঁচিবৃদ্ধ গৰৈ , কাৱৈ , পুঠি-শিঙৰাই অভিশাপ দিয়ে
- " ৰহ , তহঁতৰো বেছি দিন নাই ।‌ পানী শুকালেই তহঁতৰ মৰণ ! " পানীবোৰ
ক্ৰমশঃ শুকাই আহে ।‌ সাগৰাকৃতি পথাৰখন পুনৰ শুকান পথাৰ হৈ পৰে ।‌ কৃষকৰ
কৃপাত গৰ্ভৱতী হয় পথাৰ ।‌ পথাৰৰ কৃপাত চহকী হয় কৃষকৰ হাঁহি ...! নৈখনৰ
পানীবোৰ কমি আহে ।‌ নৈখনে গতি সলাই ।‌ শান্ত হৈ বৈ যায় নদীৰ সোঁত...!


কবিতা :: শাওনৰ কোমল মাটিৰ পথাৰৰ স্মৃতি সোঁৱৰি  --- বিষ্ণু বড়া

দল মেটেকা এৰালীৰে হেন্দোলি থকা
থপথপীয়া ক্লেদময় পথাৰৰ বুকুত
মই সপোন ৰচিছিলোঁ
দোকমোকালিতে শুৱা ঢাৰি এৰি
কান্ধত নাঙল
এহাতে খেৰৰ জুমুঠিটো লৈ
জেপজেপীয়া বৰষুণ জাকৰ স'তে
থৰক- বৰক খোজেৰে চিকুণ আলিটো পৰা
বাঁহতলীয়া জেকা আলিটোৰে
পথাৰলৈ ঢাপলি মেলিছিলোঁ
ভাষাৰে বুজাব নোৱাৰা
শাওনীয়া পথাৰৰ বতৰা
মাথোঁ বুকুত বাজি আছে সেই অনুৰাগীৰ সুৰ...
পথাৰত.......
মই অনুভৱেই কৰিব পৰা নাছিলোঁ
ৰ'দ-বৰষুণ
আৰু
ম'হ-ডাঁহ-চেৰেপাৰ আক্ৰমণ
শাওনীয়া আৱেগত
বিলীন হৈছিল ছাগে সকলোবোৰ কষ্ট....
ওখ টিলাটোৰ ওপৰত অলপ জিৰণি লৈছিলোঁ .....
এবাৰলৈ হ'লেও চাইছিলোঁ
লুংলুঙীয়া হাবিতলীয়া আলিটোলৈ......
ভনীজনী আহিব এহাতত চাহপানী
আৰু এহাতত নিমখ জলকীয়াৰে
আইয়ে যতনাই দিয়া পইতা ভাত এচৰিয়া অনালৈ........
বেলিটো আহি মূৰৰ ওপৰত
হালখন মেলিলোঁ
তেতিয়াও ভনীজনী নাহিল জলপানৰ টোপাল লৈ.....
নাঙলটো পথাৰৰ একাষে থৈ
মহ হাল দলনিলৈ খেদি দি
নাঙলে কটা দলঘাঁহ বোৰ
জৱকাৰে টানিলোঁ
জানটোৰ সিপাৰৰ পৰাই ভনীজনীয়ে মাতিছিল
দুডালি বাঁহৰ সাঁকো ডাল পাৰ হ'ব নোৱাৰি
বোকোচাত তুলি লৈ পাৰ কৰিলোঁ তাইক সাঁকো ডাল.....
সাঁকো পাৰ কৰি নমাই দিওঁ বুলি কোৱাত
তাই চিঞৰি উঠিছিল
" খালে ঐ "......
দ' পথাৰ জোক ওলাই !
একেচাতে তাইক ওখ টিলাটোত
উঠাই মোৰ হৈছিল ৰক্ষা
ন’হলে উভালি পেলালে হেতেন
তাই হাতেৰে খামুচি থোৱা
মোৰ গলঢনৰ চুলি কোচা....
হাঁহি উঠিছিল ডাঙৰ হ'লে যে
তাই কিনো কৰিব বুলি
এতিয়া পিছে তাই আনৰ ঘৰৰ বোৱাৰী......
নাই আজি পাৰ হ'বলৈ সেই সাঁকো ডাল
মইও নালাগে পাৰ কৰাবলৈ তাইক...
নাযায় আজি পোনাকণহঁতে
পথাৰত মৈ দিয়া পিছে পিছে
ঘোলা পানীত ঢেল খোৱা
মাছ ধৰিবলৈ.......
হেৰাই গ'ল গাঁৱৰ বুকুৰ
পথাৰৰ সতেজ সেউজীয়া বোৰ
নাই তাহানিৰ দৰে কেঁচা মাটিৰ গোন্ধ. .
ঘামে তিতা বুকুৰ ধপধপনিৰ উমান লবলৈ
নাহে আজি হালোৱাৰ চেনেহী........
আজি পামনে বিচাৰি
সেই শাওনীয়া দিনৰ মাদকতা
জোনাক ৰাতি চিপচিপ বৰষুণৰ মাজত ........।


কবিতা :: পিতাই  ---  ডিম্বেশ্বৰ কোচ

পিতাই অ, 
ইমান দুখেৰে কথা বোৰ নকবিচোন… 
দিহিঙৰ সিপাৰৰ পৰা
চপাব পৰা নাই  নাও 
তোৰ কাষলে, তোৰ দুখৰ দিনত… 
পিতাই অ, 
তোৰ দেহাইও নটনা হৈছে,
নাঙলৰ মুঠিত ধৰোঁতেই হোৱা  ঘাঁবোৰ 
আজিও শুকোৱা নাই তোৰ । 
পিতাই অ, 
মোৰো কঁকালৰ বিষটোৱে
কেতিয়াবা বৰকৈ ধৰে… 
হাতুৰী মুঠিত ধৰোঁতে ধৰোঁতে 
আঙুলিবোৰ ক্ষয় গ'ল, 
সুখৰ চকুলো বোৰ
আঙুলিৰ ফাঁকেৰে সৰে । 
পিতাই অ, 
দুখ লগাকৈ কথাবোৰ নকবি, 
তই দুখ পালে মইও দুখ পাওঁ ।


কবিতা :: ৰোৱনি --- দীপংকৰ শৰ্মা 

তেওঁ অহাৰ বাটত
শাওণৰ মেঘ জিৰ জিৰ কৈ নামি
সাৱতি লৈছিল সেউজীয়াক ৷
নাঙলৰ মৈথুনত অন্তঃসত্বা সময়ে
কঢ়িয়াই আনিছিল
এজাক সৰল বতাহ
তেওঁ অহাৰ বাবেই ৷
তেওঁ মোৰ আই
যাৰ নখৰ চুক বিষাইছিল
সৃষ্টিৰ আনন্দত ৷


কবিতা :: বৃদ্ধ নগৰ --- ময়ূৰকৃষ্ণা ফুকন

অভাৰকোট, চিগাৰেট আৰু এটা সুহুৰি
মাতালতাত ভৰ দি তেওঁ
নিৰ্বিঘ্নে বিচাৰি ফুৰে
ছায়াময় ৰঙীণ ৰাতিৰ চিঞৰত
নে, সুউচ্চ বিলাসী মনৰ
শেলুৱৈৰ আঁৰত হেৰাল
মাটিৰ পুৰাতন প্ৰেয়সী.....


কবিতা :: ভালপোৱাৰ বিশেষ দিন --- শেখৰ ভট্ৰাচাৰ্য

বহুতো অপেক্ষাৰ পিছত 
তোমাৰ লগত মোৰ 
প্ৰেমৰ অধ্যায় আৰম্ভ হৈছিল ।
তুমি মোৰ ওচৰত
ভালপোৱাৰ বাবে এটা 
বিশেষ দিন বিচাৰিছিলা ।
সেইদিনটো হ’ল অহাকালি
তোমাৰ সৈতে ফুৰিবলৈ 
যাম মই অচিন ঠাইলৈ ,
য’ত তোমাৰ আৰু মোৰ 
বাহিৰে কোনেও নাথাকিব ।
হাতত হাত ধৰি যাম দুয়োজনে,
চকুত চকু থৈ মধুময়
প্ৰেমৰ কথা পাতিম 
হেৰাই যাম সপোনৰ সাগৰত ,
কথাবিলাক ভাবিলেই 
উৎকণ্ঠাবোৰে ডোঙা বান্ধে মনত ।
ৰায়ডাক নদীৰ পাৰৰ
বতাহ জাকে উজাই আহি 
তোমাৰ শাৰীৰ আঁচল উৰুৱাব ।
ধূলিকনাই উৰুৱাই নিব 
তোমাৰ কপালৰ 
সোণালী বৰঙীয়া 
উৰণীয়া চুলিকোছা ।
খোপা বান্ধি আহিবা তুমি ,
বান্ধি আহিবা মনৰ ভাবনালৈ ।
তোমাৰ হাঁহি বৰ ধুনীয়া 
আৰু আকষৰ্ণীয় ,
সেইবাবে অহাকালি 
বেছি নাহাঁহিবা ,
তুমি হাঁহিলে -
মোৰ বুকুৰ পগলা 
নৈখনে গতি কৰা 
আৰম্ভ কৰিব ।
মনত ৰাখিবা তুমি 
বিচৰা এইখনে হ’ব 
ভালপোৱাৰ বিশেষ দিন ,
তোমাক লগ পাবলৈ 
অপেক্ষা কৰিব লাগিব 
আজিৰ এই দীঘল 
অন্ধকাৰময় ৰাতি ।


কবিতা :: নৈ  ---  দীপংকৰ শৰ্মা 

সম্ভাৱনাক সাৱটি
তোমাৰ নিৰবধি গতি
পলসুৱা চেতনাত উজলে
চহা জীৱনৰ সপোন,
দুখনী হৃদয়ৰ গৰাকী
একেই অনুভৱ একেই চেতনা ।
তোমাৰ উৰ্বৰতাত প্ৰাণ ঢালিলে
অনাৰ্য সভ্যতাই
শ্যামলী কলিজাত তোমাৰ
আৰ্যৰ গৌৰৱে হেম্বেলিয়াই ।
জ্ঞানৰ গৰিমা আঁকিবলে
তোমাৰ হৃদয়ত গজিল পেপিৰাছ
সভ্যতাৰ ধ্বজা উৰুৱাই ,
মোহনা সুন্দৰবন
সৌন্দৰ্যৰ হ'ল মহা আয়োজন ।
কত যুগৰ ক্লেদ কঢ়িয়াই
বৈ থাকা ভাগীৰথি
সজাবলে পূণ্য বসূন্ধৰা ।


কবিতা :: বৰষুণত এখন মুখ --- ময়ূৰকৃষ্ণা ফুকন 

খিৰিকিৰ সিপাৰে যেতিয়া
নেদেখি জোন..টোপ টোপ বৰষুণ
বহুদিনৰ কথা ,
তেতিয়াও বৰষুণত আছিল একেই নুবুজা গান
আজিৰ দৰেই চিপ্ চিপিয়া অনুৰাগৰ দুবৰি
এতিয়া মেলা খিৰিকি জপাই
সিপাৰত এৰিছো চিনাকী সুৰ,
বুজি নুবুজি আমনি লাগে
বৰষুণত কিয় তিতে হৃদয়ৰ গোপন চোতাল
নিবিচাৰিও কিয় সজতনে কঢ়িয়াও
বৰষুণত এখন মুখ...


কবিতা :: বাৰিষাৰ গান --- কবিৰঞ্জন দাস

নিৰৱ নিশব্দ ৰাতিটো কাতিহৈ পৰি আছে মোৰ শেতেলীত 
বাৰিষাৰ বৰষুণ জাকে পানীপোতাত হাঁহি আছে
জোনজনীৰ শেতাঁ হাঁহি 
চাবযে নোৱাৰি কিমানযে বিষাদৰ চকুপানী বৈছে 
বাৰীৰ চুকৰ পুখুৰীত দুটি ভেকুলীয়ে প্ৰণয়ৰ গীত জুৰিছে
গোপনে গোপনে 
বাৰিষা ঋতুৰ মিলন সংগীত চাৰিওফালে শুনিছোঁ ;
যদিওবা আন্ধাৰ এতিয়া !


কবিতা :: বসন্তৰ ৰাতি --- শেখৰ ভট্ৰাচাৰ্য 

আজি বসন্তৰ আকাশত 
ৰঙা তেজৰ ঢৌ
নিৰ্জন ৰাতি 
সাৰে আছো মই
সাৰে আছে বকুল পাহি 
নিৰ্জন ৰাতিত ভাহি আহিছে 
এটি কৰুণ বাঁহীৰ সুৰ 
এই সুৰে মোক 
বলীয়া কৰি তোলে 
নাজানো 
কোনে আন্ধাৰ ৰাতিত 
বজাই বাঁহী ?


কবিতা :: ৰ’দ --- মন্জুষা দেৱী

বেলিৰ অঙঠা ৰ’দ
বাহিৰত প্ৰকৃতিৰ নঙঠা ৰূপ 
বহাগৰ আগমনীত
ফাগুণৰ তাচ্ছল্যপূৰ্ণ মন
বাহিৰে ৰ’দৰ জুই 
বুকুত মোৰ অঙঠাৰ জুই 
প্ৰতিশোধ লবলৈ জ্বলি আছে হিয়া 
ৰ’দৰ উত্তাপত জ্বলিছে দেহা ।
ৰ’দ বৰষুণ বতাহৰ কোবত 
লাঞ্চিতা হ’ল আকাশ 
আকাশৰ দুখত প্ৰকৃতিৰ হৈছে বিনাশ


কবিতা :: বিহুৱান --- সত্যম কুমাৰ চাহু

চেনাই ঐ তই আহিবি দেই
শোঁৱনশিৰিৰ সেই পাৰ ঘাটলৈ
তইযে মোক ভাল পোৱাৰ পাছত
প্ৰথম বিহুৱান খন দিছিলি
ইজনে সিজনৰ চকুলৈ চায় থাকোতেই
গমেইযে পোৱা নাছিলো
দুপৰিয়াৰ বেলি গই গধুলি হ’ল বুলি 
চেনাই ঐ কেৰেলাত থাকিলেও
তোক সদায় মনত ৰাখো ঐ
কোম্পানিৰ কামত যোৱাৰ আগত আৰু পাছত
জাননে তই দিয়া বিহুৱান খন
এবাৰ চুমি যাও সদায়
মোৰ কলা দুওঠেৰে 
যোৱাবাৰ বিহুত নগলোযে
তই বেয়া পাইছ মই জানো
কিন্ত্ত কোম্পানিৰ চাকৰিযে
কি কৰিবি ক
মালিকে জাবলৈয়ে নিদিলে
এইবাৰ তই চিন্তা নকৰিবি
ৰেলৰ টিকত এটা কাতিলোৱেই
তোলৈও এসোপা বজাৰ কৰিছো 
পিছে তই কোৱা মূগা সাজযোৰ
গুৱাহাটীতহে ল’মগৈ দেই
দেহা ঐ তই আহিবি দেই
মই তোলৈ বৰ হেপাঁহেৰে বাট চায় আছো
পিছে শোঁৱনশিৰিৰ সেইটো পাৰ ঘাটলৈ নাহিবি
তাত আজিকালি নিজান নহয়
মনৰ কথাবোৰ খুলি কবলৈ
তাত এটা ডাঙৰ নদী বান্ধ বান্ধিলে
তই ছিঙিবলে কপৌফুল বোৰ নোহোৱা হ’ল অ,
কুলি জনিৱেও তাত নিবিনোৱা হ’ল ।।


কবিতা :: ব্যৰ্থ প্ৰেমিকৰ অ-কবিতা --- সাগৰ সঞ্জীৱ

হেল্লো মিছ নীলনয়না !
এদিন তোমাক হেৰুৱাই
মই যন্ত্ৰণাত চটফটিয়াইছিলো,
প্ৰেমৰ মন্দিৰত
আমাৰ ভালপোৱাৰ সমাধি দেখি ।
আৰু তুমি হাঁহি হাঁহি
মোৰ সমাধিত ফুল চটিয়াইছিলা ।।
ভালপোৱাৰ চলনাৰে
মোক অন্ধকাৰলৈ ঠেলি দি
সন্মুখৰ পোহৰখিনি কাঢ়ি নিছিলা,
আৰু জীৱনৰ লালসাত মই
খেপিয়াই খেপিয়াই খোজ লৈছিলো
জোনাকৰ দেশলৈ
অকণমান পোহৰ বিছাৰি ।।
মাজে মাজে দুচকু মুদি দিছিলো,
পোহৰৰ অপেক্ষাত
অকণমান মেলি চাইছিলো ।
বাট-পথবোৰ কেনেকুৱা আছিল
মই  নাজানিছিলো;
মোৰ আশে-পাশে কোন আছিল
সেয়াওঁ অনুমাণ কৰিব পৰা নাছিলো ;
জীৱন বাটত উজুৱতি খাই
মাথো যন্ত্ৰণাত চটফটিয়াইছিলো,
আৰু তুমি মোৰ ৰং চাইছিলা
তোমাক ভালপোৱাৰ প্ৰতিশোধ লৱলৈ ।
এদিন তোমাৰ বাবে
পাহৰি পেলাইছিলো জীৱনৰ অৰ্থ
কিন্তু জীৱনটোৱে মোক পাহৰা নাছিল ।
সপোন হেৰুৱাৰ বেদনাত
জোনবাইৰ মূখলৈ বহুদিন চোৱা নাছিলো,
কিন্তু তৰাভৰা আকাশখনৰ সৈতে
জোনাকৰ কথা নভৱাকৈ থকা নাচিলো ।
তুমি ভাৱিছিলা মোৰ মৃত্যু হ'ৱ,
জীৱনৰ সপোনবোৰে মোক মৰিব দিয়া নাছিল;
সিদিনাই ভালদৰে চিনাকী হৈছিলো
নিজৰ লগত, জীৱনৰ সৈতে
আৰু মই পুনৰ জীয়াই উঠিছিলো ।।


কবিতা :: জোনাকৰ সপোন --- সাগৰ সঞ্জীৱ

আজি জোনবাইৰ স'তে কথা পাতিম
জোনাকৰ স'তে উমলিম
এই নিৰিবিলি সন্ধিয়াটি.....
সেয়েহে জোনাকৰ দেশলৈ বাট বুলিছো
অকণমান আশাৰ ৰেঙণি বিছাৰি ।।
কিন্তু নীলা আকাশখন এতিয়া
কলা ডাৱৰে আৱৰিছে,
জোনবাইলৈ চাইছো
অভিমান কৰিছে,
তৰাবোৰলৈ চাইছো
সিহতেওঁ মোলৈ চাই হাঁহিছে ,
দুখৰ ধূলিকণাবোৰ উৰুৱাই
বতাহজাকেওঁ যেন মোকেই আৱৰি ধৰিছে,
উশাহ ল'ৱ নোৱাৰাকৈ;
বৰ অসহায়,
অসহায় অনুভৱ হৈছে ।।


কবিতা :: নভবা কথাবোৰ --- কবিৰঞ্জন দাস

কেতিয়াবা ভাব হয় মই কিয় জীয়াই আছোঁ 
কিমানবাৰ মৰিছোঁ কিমানবাৰ জী উঠিছোঁ
নিজৰ বাবে জীয়াই থকাটো কিমান কষ্টকৰ
কোনে বুজি পাব
যি হ'ম বুলি ভাবিছিলোঁ 
যি কৰিম বুলি ভাবিছিলোঁ 
হৈ নুঠিল গৈ চোন 
আগুৱাই যাওঁতে যাওঁতে 
কিমানযে ভৰিৰ নখ চিঙিল
মোৰ ভাগত সদায় পিছল ৰাস্তাটোহে পৰিল 
ধুৱলি কুৱলি দূৰৈৰ পাহাৰ 
সদায়েই দেখিছোঁ 
''য'তে ৰাতি ততে কাটি'' - 
কথাষাৰ মৰ্মে মৰ্মে বুজিছোঁ 
আৰু কি জানে - এই ভোকাতুৰ পেটতো সিয়ো মোক লগ নেৰে
এইটো নথকাহেতেন !
মানুহৰ জীৱনত আশা বোলে বহুত থাকে, হয় কথাটো 
কিন্তু মোৰ আশা বোৰক এটা এটাকৈ কবৰ দিছোঁ 
আপোন জনৰ আশা বোৰৰ মাজতেই 
মই মোক বিচাৰি পাইছোঁ 
আপোনালোকৰ এনে হয় নে !
জীৱনৰ খলা বমা বোৰ পাৰ হ'বলৈ সাহস আছে মোৰো
কিন্তু সময় বৰ কম হৈছে ।
আৰু কি জানেনে -
কোনো বিশেষ উদ্দেশ্য লৈ অহা নাছিলোঁ এই পৃথিৱীলৈ 
কিন্তু এতিয়াহে বুজিছোঁ 
চাৰিওফালে উদ্দেশ্যই উদ্দেশ্য !
(সকলো উদ্দেশ্য মোৰ নিজৰ নহয় )
পথাৰত হালত যাব নোৱাৰা 
বুঢ়া গৰুটোৰ দৰেই মোৰ অৱস্থা !
কিমান টানিম আৰু এই বোজা 
কিমান ?
এই দুৰ্বিসহ জীৱনৰ সমাপ্তি বিচাৰো 
এটা স্হায়ী ঠিকনাৰ বৰ প্ৰয়োজন সঁচাকৈয়ে


কবিতা :: ব'হাগ --- প্রদীপ দাস

ব'হাগ বিনন্দীয়া ৰূপ ;
কুঁহিপাতত আশাৰ সপোন ।‌
তোৰ কজলা চকুত
আইলিনা নাসানিবি
নাসানিবি ওঁঠত ব্ৰেণ্ডেদ লিপিষ্টিক ...
ব'হাগে লাজ পাব !
টোপাই বুৰ মৰাদি
কুলিটোও আঁতৰি যাবগৈ
সেউজীয়া আঁচল গুছাই
প্ৰকৃতিও নঙঠা হ'বগৈ ...।‌
বাৰিষাৰ বৰষুণত তই তিতা নাই
হাতত তোৰ ফুলাম ছাটি ।‌
যৌৱনৰ বৰষুণত তই  তিতিছ
গাৰ হালধীয়াবোৰ অকপটে বিলাই দিছ ...।‌
তোৰ ককালত পশ্চিমীয়া নাচোন
কৃত্ৰিম প্ৰসাধনেৰে
দেহ সাজোন কাচোন ।‌
বোলো ব'হাগ আহিছে -
প্ৰকৃতিয়ে বিলাইছে আভা
এবাৰ মৌন হৈ চা -
ধাৰ কৰি হ'লেও
সাতামপুৰুষীয়া বিহুগীত এফাঁকিকে গা !


কবিতা :: তোমাৰ প্ৰেমত পৰিছো নেকি ? --- সাগৰ সঞ্জীৱ

প্ৰেমত পৰিছো নেকি ?
হয়! তুমি ঠিকেই শুনিছা....
মই তোমাৰ প্ৰেমত পৰিছো নেকি ?
কিন্তু কিয় ?  ময়ো নাজানো...
জোনাকৰ বৰষুণজাকত তিতিলে,
প্ৰকৃতিৰ সেউজীয়াবোৰ দেখিলে,
বহাগৰ আগজাননী লৈ অহা
কুলিৰ কু-কু মাতটো শুনিলে,
তোমালৈ বৰকৈ মনত পৰে.....
জোনবাইলৈ চালে তোমাৰ মুখনি যেন লাগে
তুমি যেন আঁৰৰ পৰাই মোলৈ চাইছা,
মাজে মাজে হাঁহিছা...কথা পাতিছা
আৰু কেতিয়াৱা অভিমান কৰিছা ।
এয়াই বাৰু ভালপোৱা নেকি ?
কিন্তু মোক নুসুধিৱা
কিমান ভালপাওঁ তোমাক....
হয়টো মই বুজাবলৈ অসমৰ্থ
আকাশৰ বিশালতা,
সাগৰৰ গভীৰতা...।।
তোমাৰ প্ৰেমত সকলো কৰিব পাৰো
মাথো ভালপোৱাৰ প্ৰমাণ দিবলৈ
মোক আত্মহত্যা কৰিব নক'বা !
অন্ততঃ জোনাকৰ বৰষুণজাকৰ বাবে 
প্ৰকৃতিৰ সেউজীয়াবোৰৰ বাবে 
চৰাই, পখিলা আৰু ফুলবোৰৰ বাবে 
মই আত্মহত্যা কৰিব নোৱাৰিম ।
সিহঁতে যে মোক 
মৃত্যুৰ অনুমতিয়ে নিদিয়ে ।।


কবিতা :: প্ৰেক্ষাপট --- ধনঞ্জয় কুৰ্মী

সময় এতিয়া উৰণীয়া সেতু
বিনা দ্বিধাই দ্ৰুত আগবাঢ়িছে
ৰঙীন গাড়ীবোৰ 
আমি বিশেষ ভঙ্গীমাত চাই আছোঁ ।
চাৰিওফালে ফুলঝাৰি
শস্য-শ্যামলা নদন-বদন
কুলাই পাচিয়ে নধৰা 
আমি বিশেষ ভঙ্গীমাত শুনিছোঁ 
সেই একেই ষাঠীৰ উৰ্ধত
লোকেল চুলাইৰ ঠাইত বিলাতী ৰস
দহ টকাৰ ঠাইত দহ হেজাৰ 
আমি মাথোঁ বিশেষ ভঙ্গীমাত শিক্ষিত হৈছোঁ ।


কবিতা :: বৰষুণ ভালপোৱা ছোৱালীজনী --- সাগৰ সঞ্জীৱ

বৰ্ষামূখৰ এটি সন্ধিয়া
বসন্তৰ প্ৰথমটো দিন
দিঘলীপুখুৰীৰ পাৰত অকলশৰে
বিন্দাছ ধোৱা উৰুৱাইছো
বৰষুণ ভালপোৱা ছোৱালীজনীৰ অপেক্ষাত ।
আৰু মোৰ প্ৰেয়সী
কল্পনাৰ আঁৰৰ সিপাৰত ।।
ক্ৰিং, ক্ৰিং, ক্ৰিং
নিসংগতাই গ্ৰাস কৰা সন্ধিয়াটিত
বৰ উৎসুকতাৰে তোমালৈ এটি ফোন ;
চাৰিওফালৰ অন্ধকাৰ, বুকুৰ ধপধপনিয়ে
হেচাঁ মাৰি ধৰিছে একো নুশুনাকৈ,
এনেতে আই.ভি.আৰ. ত নাৰীৰ কন্ঠস্বৰ - ব্যস্ত!
আস! বুকুত অকণ বিষ অনুভৱ
ব্যস্ততা ! তোমাৰ নে মোৰ ?
মোৰ স্বপ্ন বিলাসী দুচকুত ভাহি উঠিছে
আমাৰ ভালপোৱাৰ এটি স্নেপ!
অবুজন মনক বান্ধোনো কেনেকৈ?
শব্দবোৰেও উগুল থুগুল লগাইছে মেছেজ বক্সত
স্ক্ৰীণত ভাহি উঠিল "Delivered to Rxxxx."
উৎকণ্ঠা আকৌ বাঢ়িৱ ধৰিল,
পঢ়িছেনে তোমাৰ নীলা দুচকুৱে
নিসংগতাৰ বেদনাদায়ক অনুভৱবোৰ
কবিতাৰ শব্দবোৰে বুজাৱলৈ সক্ষম নে?
তোমালৈ থকা ভালপোৱাৰ সেউজীয়াবোৰ!
তোমাৰ বাবে সুন্দৰ সময়বোৰ নষ্ট কৰিছো,
কবিতাবোৰ লিখিছো,
দেৱদাসৰ দৰে মাতাল হৈছো....
উফ ! তোমাৰ প্ৰেমত আৰু ক'ত যে কি ?
ব্যস্ততাই গ্ৰাস কৰা পৃথিৱীখনত
আছেনে সময় ? মোৰ বাবে অকণমান ।
কি যে পাগল মোৰ মন !
হাহিঁছা নেকি তুমি ?
তোমাৰ মিছিকিয়া হাহিঁটি কৰুণ সুৰ হৈ
ভাহিঁ আহে মোৰ পৃথিৱীখনলৈ ।
সময় পালে এবাৰ বৰষুণজাকত তিতিবা
দুহাঁত মেলি অনুভৱ কৰিবা
হয়তো বুজিবা!
টোপালবোৰ আছলতে মোৰেই চকুলো ।।


কবিতা :: আকৌ আহিছে ফাগুণ --- সাগৰ সঞ্জীৱ

আকৌ আহিছে ফাগুণ
ধূলিকণাবোৰ উৰুৱাই, ডেউকা মেলি,
নষ্টালজিক কবিতাবোৰৰ সৈতে
চন্দ নিমিলা মোৰ জীৱনলৈ ।।
আকৌ আহিছে ফাগুণ
মোক বলিয়া কৰিৱলৈ,
বিষাদৰ ৰংবোৰত মতলীয়া হৈ
জীৱন পাহৰাৰ অভিনয় কৰাৱলৈ ।।
আকৌ আহিছে ফাগুণ
মোৰ নিৰস পৃথিৱীখনত
বসন্তৰ আগজাননী লৈ,
প্ৰেমৰ সুৱাস বিলাৱলৈ;
মৰমৰ ধূমূহাজাকেৰে
বেইমান কলিজাটো ৰাঙলী কৰিবলৈ,
আকৌ আহিছে ফাগুণ
আকৌ আহিছে ফাগুণ ।।


কবিতা :: হেপাহৰ বৰষুণ --- মন্জুষা দেৱী

মুকুতা সৰা দুপৰবোৰৰ সেউজীয়া সপোন হৈ আহিছে বৰষুণ এজাক 
পুনৰাই মোৰ হেপাহৰ বৰষুণ ।
বৰষুণ মোৰ অনুভৱত, বৰষুণ মোৰ হৃদয়ত 
উন্মাদ বৰষুণৰ টোপাল বোৰ 
মুকুতা যেন জিলিকি উঠে ।
বৰষুণ জাকৰ মাজত মই আৰু মোৰ উন্মনা মই
নাচনী হৈ নাচিছো বৰষুণজাকক বুকুত সাৱটি লৈ ...


কবিতা :: গুৱাহাটীত এদিন --- শেখৰ ভট্ৰাচাৰ্য 

আমি গৈছিলো হালাকুৰাৰ পৰা গুৱাহাটীলৈ 
মই-ৰাহুল-বিশ্ব
এখন ৰেলত আমি  সকলো সহযাত্ৰী 
আৰু পৰিপূৰক সকলো সকলোৰে 
ওৰে বাটটো আমি হাঁহিছিলো
খুহুতীয়া কথাৰে,
খাইছিলোঁ বহুতো পিঠা-বিস্কুট-কণী 
খেলিছিলোঁ অন্তাক্ষৰী 
গাইছিলোঁ প্ৰেমৰ গান,
চাইছিলোঁ ৰেলত থকা ছোৱালীবিলাক ,
ইজনে সিজনৰ ওচৰৰ পৰা
আৰু আৱিষ্কাৰ কৰিছিলোঁ 
আমাৰ মাজত আমিয়েই 
আগতে নোপোৱা একো একোটা পৰিচয় ।
জীৱনত প্ৰথমবাৰ গৈ পাইছিলোঁ 
এখন অপৰিচিত চহৰত ,
উঠিছিলোঁ চিটি বাছত ,
থিয় হৈ আছিলো লেডিজ ছীটৰ কাষত ,
তাৰ পিছত গৈ পাইছিলোঁ লক্ষ্যস্থানত ,
এনেকৈয়ে কটাইছিলোঁ 
গুৱাহাটীত এদিন ।


কবিতা :: হৃদয়ৰ ৰক্তলাল গান --- দলিল আহমেদ

সমীৰৰ মৃদু হিল্লোলত
ফুলৰ গোন্ধ বিয়পায় হৃদয়ত,
তেজ ৰঙা জবা নে ৰক্তলাল গানত
তোমাৰ স্নিগ্ধ সুৰীয়া ঢৌত 
স্বৰ্গ – মৈৰ্ত আনন্দত মচগুল । 
মৌপিয়া আৰু ভোমোৰাৰ লগত
তোমাৰ নিৰৱ প্ৰণয়ত,
স্পৰ্শহীন সৌন্দৰ্যত
জ্বলিছে আত্মাৰ সুৰভি । 
হৃদয়ৰ ৰাগিনীয়ে
চৌদিশ কৰি তুলে জীপাল,
কাৰ, কি,ক’ত হেৰায়,
স্মৃতি সজাগ হয় 
আৰু 
প্ৰকৃতিও যেন থমকি ৰয় । 
------------------------
(ৰচনা কাল - ৪ এপ্ৰিল ২০১৬)


কবিতা :: তুমি পাৰস্মিতা শৰ্মা --- শেখৰ ভট্ৰাচাৰ্য 

কলেজৰ ইউনিৰ্ফম আৰু 
কিতাপৰ বোজাৰ মাজত 
তুমি পাৰস্মিতা শৰ্মা ।
কলেজৰ কেমপাছত 
গহীন খোজ 
মায়াভৰা দুচকুত মানুহ 
হোৱাৰ সপোন 
লগৰীয়াৰ উচ্ছৃংখল হাঁহিৰ মাজতো 
মিচিকিয়া হাঁহিয়েই 
তোমাৰ পৰিচয় 
তুমি পাৰস্মিতা শৰ্মা ।
এডাল ৰঙা ৰঙৰ ছাতি লৈ 
আনৰ দৰে খট খট কৰি 
হিলৰ শব্দ নুতুলিলেও 
তুমি উপভোগ কৰা 
কলেজীয়া জীৱন 
এহাতত সময়ৰ হিচাপ 
আনটো হাতত অসমীয়া অৰ্নাছৰ কিতাপখন 
প্ৰতিটো শ্ৰেণীকোঠাতে 
বিয়পি পৰে 
তোমাৰ সুগন্ধ ।
অকল সোনালী চুলিকোছা 
এৰি দি ,
ওঁঠত লিপষ্টিক অথবা 
গাত পাৰ ফিউম নঘঁহা তুমি 
যেন জোনাকবিহীন 
আন্ধাৰ ৰাতি ,
তথাপিও সুন্দৰ মনোৰম 
কাৰণ তুমি পাৰস্মিতা শৰ্মা ।


কবিতা :: প্ৰাৰ্থনা  --- প্ৰভাকৰ শৰ্মা নেওগ

মন গহনত ৰিণি ৰিণি জ্বলি থাকাঁ তুমি
এটি শিখা হৈ ।
তোমাক বিচাৰি পোৱাৰ উচ্চাকাংখা মোৰ নাই।
তথাপিও থাকিব বিচাৰোঁ তোমাতে বিলয় হৈ।
এটি ঘনঘোৰ নিশাৰ পথদৰ্শা হৈ তুমি জ্বলি উঠাঁ যেন মোৰ মনত
এটি শিখা হৈ ।
পুৱতি ফেঁচাৰ ৰুণ হৈ ধৰা দিয়াঁ যেন তুমি মোৰ দুৰ্বাৰ নিশাত
এচাটি মৰমৰ মলয়াৰে সাৱতি ধৰি মোৰ ক্লান্ত মন
শীতৰ নিশাত দুৰণিৰ উম যেন তোমাক খামুচি ধৰিব খোজোঁ বুকুৰ মাজত-
জ্বলি থাকাঁ যেন তুমি মোৰ মনত
সেই শিখা হৈ ।
প্ৰবল ধুমুহাই ধুসৰিত কৰক মোৰ কলিয়া আকাশ
জ্বলি উঠক বতাহমোৰ পপীয়া তৰাৰ স্বাস যেন হৈ
সাৱতক সমূদ্ৰে তাৰ শিলাময় তট যেন নাগফনা হৈ
তুমি জ্বলি থাকাঁ মোৰ মনত
দূৰণিৰ শিখা হৈ ।


কবিতা :: নীলা নীলা বেদনা --- ৰতন ভট্টাচাৰ্য 

এতিয়া গভীৰ নিশা 
মই তোমাৰ কথাই ভাবি আছো
তুমি যে মোক স্নিগ্ধ জোনাকভৰা
সান্নিধ্য দিছা
তুমি নামি আহিছা 
এটুপি মিঠা বৰষুণৰ দৰে
হৃদয়ৰ নিভৃতি কোনত 
মই তোমাক আলফুলে ৰাখিব খুজিছিলো
কিন্তু হঠাতে তুমি ক’ত হেৰাই গলা.....
এতিয়া যে মই যন্ত্রনাপ্রীত 
মোৰ জীৱনলৈ আগ বাঢ়িছো
অকলশৰীয়া ভাবে
তুমি মোক কৈছিলা
তৰাবোৰ যে ইমান তিৰবিৰাই
কিন্তু মই দেখো অকলশৰীয়া সাগৰৰ দৰে হৈ গৈছো
নীলা নীলা বেদনাই মোক 
খামুচি ধৰিছে ঢৌ হৈ
তথাপিও মই বহি আছো
ৰাতিপুৱা হ’বলৈ ধৰিছে
বাহিৰত বৰষুণ আৰু তীব্র বতাহ
হয়তো অনুভুতি এনেকুৱাই
সময়ে লৈ আহে লাহে লাহে
জীৱনৰ অনেক অনুভৱ...


কবিতা :: আইৰ নাঙঠ বুকুত ভোকৰ উঁইহাফলু  ---  দাদুল ভূঞা 

সেইদিনাখন আয়ে কান্দো বুলিও কান্দিব পৰা নাছিল
আলিটোৰ সিপাৰে তেতিয়া সূৰুযে মেলানি মাগিছিল
কৰ পৰা জানো বতাহ এজাক আহি
খুলি পেলাইছিল আইৰ বুকুৰ আঁচল
আইৰ বুকুৰ তলত লুকাই আছিল শুকান কামিহাড়
আৰু ভোকৰ লেলাউটিত লুকাইছিল লাজ আৰু সময়
আলিকেকুৰিটোতে আই বাগৰি পৰিছিল
ভোকাতুৰ কুকুৰ এজাক সান্ধ্যভ্ৰমনত আহি থমকি ৰৈছিল
আৰু আইৰ শুকান স্তনত মুখ গুজি টোপনি গৈছিল
আইয়ে জানিছিল
আইৰ দৰে সিহঁতৰ বুকুতো প্ৰতিদিনেই গজিছিল
ভোকৰ উঁইহাফলু


কবিতা :: সেন্দুৰীয়া সন্ধিয়াৰ শেষত --- ৰতন ভট্টাচাৰ্য 

সেন্দুৰীয়া সন্ধিয়াৰ শেষত 
তুমি যেতিয়া নদীৰ পাৰলৈ গৈছিলা 
মোৰ নেদেখা হ'ল 
এটি দুটি তৰাৰ ভূমুকি 
চৰাইবোৰ উৰি উৰি গৈ হেৰাই গ'ল
কি নামেৰে মাতিম তোমাক 
দেখা পালে কি ক'ম 
সচাঁকৈ ভবাই নাই 
এতিয়াও নদীৰ ওচৰত ফুৰি আছোঁ 
বুকুত এডৰা বনছাই দুখ ঢাকি থোৱাই
কেনেকৈ বুজিব পাৰিম 
তুমি মোৰ অফুৰন্ত প্ৰেৰণাৰ উৎস 
হাচনাহানাৰ স্নিগ্ধ সুবাসেৰে 
সঞ্জীৱিত কৰি ৰাখা তুমি মোক 
আৰু মোৰ কবিতাৰ শস্যভূমি
তুমি নদীলৈ ফুৰিব গ'লে 
মইও নদীলৈ যাওঁ 
মই নদী হ'বলৈ সপোন দেখোঁ


কবিতা :: ভালপোৱাৰ ৰামধেনু ৰঙ আকাশত  --- ৰতন ভট্টাচাৰ্য

ভালপোৱাৰ ৰামধেনু ৰঙ আকাশত 
সাঁচিছিলো বুকুত আৰু মোৰ দুচকুৰ জুইত ,
গোলাপৰ দৰে ৰঙবোৰ গাঢ় হৈছিল মনত 
বসন্তৰ পথাৰত সেউজীয়া প্ৰকৃতিৰ আঁচলত !
মই তোমাক পাম ভাৱি ফুৰিছিলো বাগিছাখনত 
মনে যে সুধিছিল তুমি ক'ত, তুমি ক'ত ;
তুমি মোৰ কবিতাৰ সেউজীয়া চৰাই যেন মোৰ হৃদয়ত 
সেই যে ফুৰি থাকা ! জনা অজানা বাটত 
সিপাৰৰ তেনে অজান নদীৰ ঘাটত !
গোলাপৰ দৰে বসন্তৰ ৰঙবোৰ মোৰ মনত 
তুমি আহিবা এটি কবিতা হৈ মোৰ কলমৰ আগত !


কবিতা :: জীপাল অনুভৱ ফাকুৰ আকাশত --- ৰতন ভট্টাচাৰ্য

ফাকুৰ উজ্জ্বল আকাশত 
ৰামধেনুৰ উজ্জ্বলতা 
ভিন্ন হেঙুলীয়া ফাকু উপচি থাকে
মোৰ চিত্তত উপচি পৰা গান 
শিৰাই শিৰাই তেজৰ কণিকাতে
এই সোনোৱালী সুৰ
যদিহে অচিনাকি হঁও
ৰঙীন সপোন দেখো মই 
বাটে বাট ফুৰি তোমাৰ লগ নেপালে 
তোমাৰ লগত কথা নেপাতিলে 
এপাহি সোনাৰু নুফুলে হৃদয়ত
বুকুৰ গভীৰত আধা অঁকা হৈ থাকে
তোমাৰ  প্ৰতিচ্ছবি
ৰামধেনু ৰঙেৰে ৰঙীন যে হৈ
দেখো মই খোজত প্ৰতি খোজে 
বাটে বাটে অব্যক্ত কথাৰে
আঁচলতে তুমি নাথাকিলে 
নেথাকে ফাকুৰ ৰামধেনু ৰঙ
শব্দবোৰ বুকুত উকমুকাই থাকে 
নেথাকে সপোনৰ বৰষুণ
আৰু মনৰ জীপাল অনুভৱ !


কবিতা :: তুমি কৈছিলা --- ৰতন ভট্টাচাৰ্য

তুমি কৈছিলা
ফুলবোৰৰ এটা বেলেগ সৌৰভ আছে 
কেতিয়াবা দুখ পাহৰি যাওঁ ফুল চালে 
তুমি কৈছিলা আকাশত নীলা নীলা ঢৌ আছে 
নীলা আকাশ চালে দুখবোৰ নাথাকে 
এতিয়া তুমিও নাই 
ফুলবোৰো নাই 
নাই নীলা আকাশ আৰু নীলা নীলা ঢৌ ।


কবিতা :: তুমি দুবন্ত সূৰ্যৰ ৰক্তিম আভা --- ৰতন ভট্টাচাৰ্য 

তুমি মোৰ আধা অংশ প্ৰতিচ্ছবি 
দিগন্তৰ সীমাৰ সিপাৰে 
দুবন্ত সূৰ্যৰ ৰক্তিম আভা 
আৰু মইও সেউজীয়া সপোনৰ ৰং লৈ 
আঁকি আছো তোমাৰ ছবি 
মই ৰৈ যাম তোমাৰ বুকুৰ নদীত
যিদিনা প্ৰথম লগ পালো তোমাক 
গম পালো তোমাৰ হৃদয়ত 
জ্বলি থকা জুই 
আৰু তোমাৰ দুচকুৰ আঁৰত 
মই 
আৰু 
মোৰ প্ৰেমৰ এটা উজ্জ্বল প্ৰতিচ্ছবি 
তুমিও আধা আঁকিছা 
আমি দুজনে আঁকিম ছবিটো 
আধা প্ৰতিচ্ছবি
যিদিনা তুমি মোক লগ পালা, আৰু মই তোমাক 
আধা প্ৰতিচ্ছবি হৃদয়ৰ গভীৰত পূৰ্ণ 
হৈ আছে _ _ _ _ 
এতিয়া একে লগত আঁকিম ছবিটো ।


কবিতা :: তোমাক পাই --- শেখৰ ভট্ৰাচাৰ্য 

ৰাতিৰ জোনাকীৰ পোহৰত 
এবাৰেই পালো লগৰীয়াক 
উজনিৰ চাহ বাগিছাত ।
দিছিল সৰ্বস্ব উজাৰি 
মোৰ দুহাতত 
হাত থৈ 
পৰম নিৰ্ভয়ত ।
পূৰ্ণিমা এতিয়াও আহে 
লাহে লাহে 
প্ৰতি মাহে মাহে 
মোৰ স্মৃতিবোৰ জাগি উঠে 
ডাৱৰৰ দৰে আঁতৰি 
যায় লাহে লাহে ।
বুজি পাওঁ 
অবিৰাম যাত্ৰাৰ ওভতনি নাই 
সময়ৰ বালিত পথ যায় হেৰুৱাই
পোৱাৰ অপেক্ষাত আছো জীয়াই 
গৌৰৱময় হ’ল জীৱন 
তোমাক পাই ।


কবিতা :: সময়ৰ উত্তৰ  --- মুনমী ভট্টাচায্য

মেঘে ক’লে আকাশক,
মোৰ উপস্থিতিত তুমি অস্তিত্বহীন ৷
আকাশে উত্তৰ দিলে,
মোৰ অস্তিত্বইহে তোমাৰ সঞ্জীৱনী ৷
কাপুৰুষে বিচাৰে
পত্নীৰ উন্মুক্ত আঁচল,
নাৰীৰ আকুল হৃদয়ে সঁহাৰি দিয়ে,
স্বামীৰ আদেশ মোৰ আঁচলৰ ধন ৷
তপ্ত সুৰু্যৰ জ্বলনে অৰ্হনিশে
শিৰৰ মুকুট উজ্বলাই ৷
ব্ৰিটিছ চিপাহীৰ হুঙ্কাৰ
আগ নাবাঢ়িবা অসম জীয়ৰী,
কিশোৰী কনকলতাৰ মিচিকীয়া উত্তৰ,
ভেদি দিয়া মোৰ তেজাল কলিজা 
সময়ে ফেহুঁজালি দিবই ৷
জেৰেঙা পথাৰৰ গাভৰু দেহাত
ৰক্তৰ ফুলনি আৰু
কিংবাদন্তি নাৰীৰ নিৰ্ভীক মৌনতা ৷
ইতিহাসে কৈ যায় বহু
বাস্তৱিক গাথাঁ ৷


কবিতা :: আৰু কিমান  --- শেখৰ ভট্ৰাচাৰ্য

আৰু কিমান ৰাতি 
কিমান ৰাতি 
কটাম অকলে অকলে 
তোমাৰ কথা ভাবি ,
আৰু কিমান সন্ধিয়া
ব্যৰ্থ হ’ম 
তোমাৰ সঁহাৰি নাপাই ।
আৰু কিমান 
জোনাকী নিশা 
অমানিশা হৈ ৰ’ব 
মোৰ বাবে ,
মই নীৰবে কান্দিছো 
গোপন চকুলোৰে ।
দুচকুৰ পলকত মোৰ 
প্ৰেমত সঁহাৰি তোমাৰ ,
আৱেগ অনুভূতিৰ 
হৃদয়ভৰা  সংমিশ্ৰণ ।
ইয়াতকৈ বেছি বিচৰা নাই 
তোমাৰ মৰম ,
তোমাক ভালপোৱাৰ বাবেই 
আজি হেৰাই গৈছো 
মই নিজেই নিজৰ মাজত ।


সপোনত সপোন ---  শেখৰ ভট্ৰাচাৰ্য্য

নিৰ্জান ৰাতি গভীৰ নিশাত 
দিঠকত পোৱা সপোন ,
মোৰ আধাতে শেষ হৈ ৰ’ল ।
মোৰ মনৰ মানুহ 
তাইক মই সপোনতে দেখিছিলো,
তাইক মই বৰ মৰম 
কৰিবলৈ ইচ্ছা আছিল 
কিন্তু নোৱাৰিলো ।
তাই সদায় মোৰ 
সপোনত ,
দিঠকত আহি 
আমনি কৰে , 
চুব গ’লে আতঁৰি যায় ,
বিভিন্ন ৰঙীন খেল 
খেলে মোৰ লগত ।
সেই আতঁৰি যোৱা 
এদিন সঁচা হ’ল ,
এজাক ধুমুহাই 
তাইক মোৰ পৰা ,
মোৰ মনৰ পৰা 
আৰু মোৰ সপোনৰ 
পৰা সঁচাকৈয়ে আতঁৰি 
লৈ গ’ল ।
তাইক বাৰে বাৰে মাতিও 
উভতাই আনিব
নোৱাৰিলো ,
মোৰ সপোনতে পোৱা
সপোন 
আধৰুৱা হৈয়ে থাকিল ৷


বৰষুণ --- মন্জুষা দেৱী

এজাক বৰষুণ পুণৰবাৰ 
মোৰ হেঁপাহৰ বৰষুণজাক 
কিন্তু এইবাৰ আহিল ধ্বংসকাৰী ৰূপ লৈ
আকাশৰ পৰা  নামি আহিল নিঃশব্দে এজাক ৰূপালী বিষাদ 
তোমাৰ মনৰ বাৰীৰ পুখুৰীত হাঁহ হৈ নাচিবৰ মন
তোমাৰ হৃদয়ৰ দুখ বৰষুণ হৈ ধুই নিয়াৰ মন
তোমাৰ ৰিঙা ৰিঙা মনত 
প্ৰেমৰ সাতসৰী সপোনবোৰ গুজি দিয়াৰ মন
কিন্তু সেইজাক বিষাদে কাঢ়ি লৈ গল মোৰ জীয়া সপোনবোৰ ...
হেঁপাহৰ বৰষুণে দিলে বিচ্ছেদৰ জাননী


ফাগুন দিলোঁ তোক বিদায়  --- মন্জুষা দেৱী

ফাগুন দিলোঁ তোক বিদায় 
গছৰ সৰাপাতে দিয়ে তোৰ  উদঙনতাৰ প্ৰমাণ 
কৃষ্ণচুড়াই মিছিকিয়াই  কয় মই নহলে ফাগুন তইঅকলশৰীয়া 
ফাগুন কিন্তু নিলাজ 
নিজৰ  হাহিৰ কোবত গাভৰুৰ আচল উৰুৱাই ৰঙ চাই ফুৰে 
গছৰ কাপোৰ আতৰাই আমোদ লভি থাকে 
তোৰ হাঁহি আৰু নালাগে মোক 
বিভ্ৎস সেই পছোৱাৰ হাঁহি 
অত্যাচাৰী ফাগুন তই.....


বিদায় তোমাক  ---  মনজিল ইছলাম

তোমাৰেই শপত আজিৰ পৰা পাহৰি যাম তোমাক…
নিশা তোমাৰ বিৰহত আৰু কেতিয়াও নিলিখো বিষাদৰ অকবিতা ৷
ফেচবুক অথবা হোৱাটচ্ এপতো ষ্টেটাচ দি ট্ৰেজেদি নাফালো যে
-" মই কিমান কান্দিলে তুমি সুখী হ'বা ?"
মোৰোটো এটি জীৱন আছে
মই কান্দি কিয় তোমাক সুখী কৰিম ?
নাকান্দো…আৰু কেতিয়াও নাকান্দো
মোক বেয়া পোৱা সকলৰ বাবে
কোনোদিন এটোপাল চকুলো নষ্ট নকৰো ৷
আজি বিষাদবোৰৰ লগতে তোমাক বিদায় দি
মই বহুত বেছি সুখী হ'ম ,
আজি পুনৰ বাৰ নিজৰ প্ৰেমত পৰিম,
আৰু তুমিহীন ভাবে সুখী হোৱাৰ আখৰা কৰিম…৷
কথা দিলো- আজিৰ পৰা তোমাক পাহৰি যাম ৷


নাৰী দিৱস  ---  শেখৰ ভট্ৰাচাৰ্য্য

আজি নাৰী দিৱস 
আচলতে এয়া এটা সপোন ,
কোনেও কব পাৰিব 
আমাৰ দেশত নাৰী 
সুৰক্ষিত ?
প্ৰতিদিনে প্ৰতিঘন্টাত 
কিমান নাৰী লাঞ্চিত ,
বঞ্চিত, ধৰ্ষণ হ'ব লগা হৈছে 
আৰু মৃত্যুমুখত পৰি আছে 
তাৰ কোনো হিচাপ নাই,
কিন্তু বছৰত এটা দিনত 
আমি সকলোৱে মিলি 
নাৰী দিৱস পালন কৰো ।
গোটেই বছৰত সময় 
নোপোৱা যেন লাগে ।
কিয় এনে অৱস্থা 
কেতিয়া নাৰীয়ে পাব 
স্বাধীনতা ?
কেতিয়া নাৰীয়ে 
মুক্তমনে ৰাজপথত 
ফুৰিব পাৰিব ?
তেতিয়া হ'ব আচল 
নাৰীদিৱস ।


ফাগুন আহিব বুলি  ---  অনুপ হাজৰিকা

ফাগুন আহিব বুলি বাট চাই আছিলোঁ
এজাক প্ৰকাণ্ড পচোৱাই আগমন ঘটালে ফাগুনৰ
মদাৰৰ ফুলবোৰ আনন্দত মতলীয়া হৈ
গছৰ পৰা সৰিছিল.....
শিমলুৰ ফুলবোৰ শকত হৈ উঠিছিল!
মই নাজানিছিলো ফাগুন আহিলে
পলাশবোৰ ইমানেই ৰঙা হয় বুলি...!
ঘা লগা গছবোৰৰ ঠেঙুলিত 
সিহঁতে লুকা-ভাকু খেলে!
চৌপাশে ফাগুনৰে ঢৌ!
আহিছে ফাগুন গৈছে ফাগুন!
ফাগুন মানেই গান, ফাগুন মানেই কবিতা..
ফাগুনেই সিচিঁ দি যায় এক নৱ ঋতুৰ বীজ...
য'ত গজি থাকিব ভবিষ্যতৰ ফাগুন..!


ব্যৱধান  ---  অনুপ হাজৰিকা

দিনে নিশাই বেগাইছো
তোমাৰ কাষ পাবলৈ...
অহৰহ যাত্ৰা ধুলিয়ৰি পথেৰে
কঢ়িয়াই লৈ ফুৰিছো ৰক্তহীন মঙহেৰে ভৰা
এটি ৰুগীয়া শৰীৰ...!
য'ত লুকাই থাকে মোৰ ভালপোৱাৰ সেউজীয়াবোৰ.....
ক্ৰমশঃ হাড়বোৰ নাঙঠ হ'ব খোজে...
নোপোৱাৰ যাতনাত শৰীৰৰ আৰ্তনাদ !
হঠাত স্তব্ধ হয় হৃদয়ৰ ধপধপনি !
ক্ৰমে গ্ৰাস হ'ব খোজো মই...
হয়তো এয়াই যাত্ৰাৰ অন্ত,
য'ত তোমালৈ আৰু ব্যৱধান  নাই !


মোৰ হেঁপাহৰ বৰষুণ ---  মন্জুষা দেৱী 

বৰষুণ ভালপাওঁ তোমাক বহুত 
আজি বৰষুণ এজাক আহিল 
মোৰ সপোনৰ বৰষুণ 
অপেক্ষাৰ যেন অন্ত পৰিল,
ৰুদ্ধ ফাট মেলি থকা বসুমতীৰ আইৰ কোলাত 
বৰষুণ আহিল আশাৰ বতৰা হৈ!!!
মোৰ মনৰ ভিতৰত লহপহকৈ বাঢ়ি থকা বিষাদৰ জুইক নুমাবলৈ
আজি আহিল হেঁপাহৰ বৰষুণ 
সৌৱা দূৰত নিজৰা 
বৰষুণৰ আগমনত হৈ পৰিল 
প্ৰাণচঞ্চলা 
মোৰ স্বপ্নাতুৰ দুচকুত সপোনবোৰৰ আগমনী 
বতাহত ভাহিছে সোণাৰুৰ সুগন্ধি 
আজি মোৰ অপেক্ষাৰ অন্ত পৰিল 
এজাক হেপাহৰ বৰষুণত মন বোৰ জীপাল হৈ পৰিল । 

(২১/১/২০১৬)


ছায়ামূৰ্তি  ---  পলাশ পৱন  

আপোনাৰ কবিতাৰ শেষৰ শাৰীটো তিতিছে নেকি বৰষুণত
নে শব্দবোৰৰ নিসংগ যাত্ৰাত
আপুনি সাধুকথাৰ এটা বাটেৰে ঘূৰি ফুৰিছে
দুডোখৰ হৈ ভাগি পৰা এজোপা গছৰ ছাঁৰ তলত
আপুনি নিহত হৈছে নেকি
নে ক্ৰমশ: বাঙ্ময় হৈ উঠা বতাহজাকত
উৰুৱাই দিছে নষ্ট নগৰৰ মাইল মাইল অতীত
আপোনাৰ ছায়াহীন চুলিৰ বেঁকাৰেখাৰ তলত মই ডুব যাওঁ
আপোনাৰ আত্মাৰ তালে তালে মই নাঁচি উঠোঁ
প্ৰাচীনৰো প্ৰাচীন যন্ত্ৰণাৰ পৃষ্ঠাত মই
হাঁহোঁ কান্দো চিঞৰোঁ চুঁচৰোঁ বাগৰোঁ_
আৰু আপুনি, মোক বিচাৰেণে; আপোনাৰ কোঁচ খোৱা হাতৰ তলুৱাত
নাইবা দুচকুৰ স্তূপীকৃত ভৌতিক ভাৱনাত
নে সেইকুৰা জুইত আপুনি বুকু উদঙাই দিয়ে
যিকুৰা জুই আপোনাৰ আৰু মোৰ আত্মহাৰাৰ কাৰণ _
কেতিয়াবা সপোনবোৰে আমনি কৰে
যেতিয়া সিঁহতক পকেটত লৈ ঘূৰি ফুৰো
থিক গৰ্ভৱতী নাৰীয়ে সপ্তম মাহৰ উদৰত লৈ ফুৰা
কণ্যশিশুটোৰ দৰে
তেতিয়া ডুব যোৱা জাৰণিখনৰ এটা দুখে আহি মোক হেঁকুচি ধৰে
আপুনি ক'ৰবাত স্খলিত হৈছে নেকি, নে সমৰ্পিত হৈছে
মন যায় কেতিয়াবা
আপোনাৰ ঘাঁহৰ পেপাটোৰ ৰহস্য জানিবলৈ
ওহো: এতিয়া ই যে একেবাৰেই অসম্ভৱ
মাথো ক্ৰমশ: এটা ছায়ামূৰ্তিৰ দৰে
আপোনাৰ পৰা মই আতৰি আহিছোঁ
মকৰাজালৰ অদৃশ্য সূতাবোৰৰ দৰে
আপোনাৰ ধক্ ধকীয়া ভাৱনাবোৰৰ পৰা |


অপ্ৰেম  ---  মন্জুষা দেৱী

হৃদয়ৰ ভিতৰত কোনেও কাকো চুব নোৱাৰে 
মই সুখী নে অসুখী কোনেও জুখি চাব নোৱাৰে 
মোক তুমি  ভালপোৱা নে ভালপোৱাৰ অভিনয় কৰা কোনেও খুলি কব নোৱাৰে !!
স্বপ্ন বিভোৰ যৌৱনৰ জোনাকী নিশা 
তুমি জীপাল কৰি তুলিবা নে
মোৰ উকা কোমল হিয়া ??


মই মৰিশালিৰ পৰা কৈছোঁ  ---  চাৰু প্ৰসাদ শৰ্মা

মই যিটো বাটেৰে গৈ আছিলো
গৈ গৈ শেষত পাইছিলো এখন মৰিশালি
য'ত উভতি অহাৰ পথ হেৰাই পেলাইছিলো
সিদিনালৈকে  যিবোৰ মোৰ বুলি,
আনৰ পৰা জোৰ কৰি কাঢ়ি আনি হ'লেও
নিজৰ বুলি দাবি কৰিছিলো
সেই সকলোবোৰ এৰি থৈ আহিছো |
এই দুখন হাতেৰে কিমানৰ কাঢ়িছো যে,
পেটৰ ভোক
তাৰ হিচাপ মই ৰখা নাছিলো
আনকি হাতখনো কঁপা নাছিলে মোৰ
আনৰ সুখৰ ঘৰবোৰ জ্বলাই গৈ থকাৰ সময়তো
ৰাখিব লগীয়াজনে ৰাখিছিলে মোৰ
কৰ্মৰ হিচাপ ৷ দিছিলে ফল ৷
এতিয়া মই সকলোবোৰ দেখিও নেদেখা ,
চিঞৰি চিঞৰি কান্দি ৰওঁ
য'ত উভতি অহাৰ পথ হেৰাই পেলাইছিলো ৷


ফাগুন  ---  মন্জুষা দেৱী

ফাগুন 
উন্মনা ফাগুন 
বাহিৰত পলাশৰ জুই 
বুকুৰ ভিতৰত  বিষাদৰ জুই 
দুয়োটাৰে ৰঙ ৰঙা 
পলাশৰ জুইয়ে হৃদয় জ্বলাই 
বিষাদৰ জুইয়ে কলিজাই জ্বলাই ।
আজি পুৱতি নিশা খিৰিকীৰ কাষত ৰৈ
সৌ দূৰৈৰ তৰাজাকৰ মাজত নিজকে বিচাৰি চাওঁ 
মই বাৰু কত??
মোৰ অস্তিত্ব কি??
মোৰ জীৱনটো এটা বৃত্তৰ পৰিধি মাথোঁ 
জীৱন মাথোঁ শূন্যতা 
এৰা, শূণ্য ও এক পৰিপূৰ্ণ বৃত্ত 
শান্তনা দিওঁ নিজকে নিজে 
মোৰ বুকুৰ ভিতৰৰ নিৰ্জনতাক গিলি 
সাৰে থাকে হুমুনিয়াহ 
মই জীৱনৰ নিগনি দৌৰত দিকভ্ৰান্ত পথিক !!!
এৰা ফাগুনৰ জুই মোৰ মনৰ ভিতৰে বাহিৰে !!!


এটা সপোন আছিল ---  অৰুপ কুমাৰ বৈশ্য

এটা সপোন আছিল,
ওলমি ৰ'ল সি পশ্চিম আকাশত ।
আজি আইৰ বুকুত নসৰে
শৰতৰ তল সৰা শেৱালী,
জোনাকে আন্ধাৰ সাবতি শুই থাকে
মৃত এটি কৱৰ স্থানত ।
আন্ধাৰৰ বুকুত ঢিপ ঢিপ কৈ জ্বলি থাকে
মাথো এটি
উশাহৰ অন্তৰাল ।
আৰু কিমান দুৰ
ফাগুনে উলংগ কৰা তোমাৰ হৃদয়লৈ ।
তোমাৰ আঁচল সহিব নিদিবা,
তাতেই লুকাই আছে
যৌৱনৰ হাজাৰটা সপোনৰ জীয়াঢল ।
আস্
এয়াই ছাগে প্রেম,
ৰঙা আচলৰ তলেৰে সৰকি পৰা
তোমাৰ হৃদয়ৰ এটোপাল মৰমৰ উক্ মকনি ।


এই সময়  ---  নেকিবুৰ ৰহমান

ক)
শিলবোৰক টুকুৰা টুকুৰ কৰি
গছবোৰক আঠুকঢ়াই থোৱা হৈছে,
জল্লাদ পৃথিৱী !
খ)
খোজকাঢ়িলেই উজুতি খাওঁ
মৰাশবোৰত,
শশ্মান পদদাঁতি ৷
নিকৃষ্ট মানৱ তুমি ৷
গ)
ভুৱা প্ৰতিশ্ৰুতিৰে শাসনৰ বাঘজৰী,
ৰক্ষকৰ কৱজত ভক্ষক তুমি,
বেইমানৰ ৰাজনীতি ৷
ঘ)
একেখন চোতালতে হত্যাৰ দাবদল,
২৪×৭
মৃত্যুৰ কোলৰল ,
বিকৃত মানসিকতাৰ উদাহৰণ ৷


পাগলাদিয়া  ---  নেকিবুৰ ৰহমান 

পাগলাদিয়াৰ পাগল সোঁতত
পাগেলী তোৰ পাগলামি
চাই চাই পাগল ৷
পাগেলী তোৰ বুকুৰ ঢৌত
খোহে সপোনৰ বালিঘৰ ৷
দুচকুৰ চুনামিত চিৰাচিৰ
ক'ত জীৱন
ক'ত যৌৱন ৷
তোৰ কপাহী কোমল আঙুলিৰ স্পৰ্শত বিৰিণাৰ নাচোন ৷
পাগলাদিয়াৰ পাগেলী তই
তোৰ কুলু কুলু কোমল মাতত
পাগল উন্মাদ যৌৱন তোৰ প্ৰেমত ৷
তোৰ ঘাটত
আবেলি পৰত
কত যৌৱনে চিঞৰে আৱেগত ৷


জোনাক  ---  কৰবী কুসুম প্ৰিয়া শইকীয়া 

দুচকুত হাজাৰ আশাৰ তিৰবিৰণি হৈ
তুমি আহি ধৰা দিয়া
মোৰ আকলুৱা হৃদয়ত আলফুল কৈ
প্ৰাণত শান্তিৰ জিৰণি দিব পৰা
এটি কোমল অনুভৱ হৈ ।।
-
তোমাৰ সংস্পৰ্শতে ফুলি উঠে
চিনাকি - অচিনাকি ফুলবোৰ ----
তাৰ পৰাই নিগৰিত হয়
সুগন্ধিত সুবাস নমনীয়কৈ
নিজতেই নিজে মতলীয়া হওঁ মই
জোনাকৰ কোমলতাতে
সপোনৰ মালা গাঁথি
ক'বনোৱাৰাকৈয়ে পাৰ কৰোঁ
অলেখ সময় ।।
য'ত লুকাই থাকে
কৈ শেষ কৰিব নোৱাৰা
সৌন্দৰ্যৰ সচিত্ৰ আভা,,,
য'ৰ পৰা নিগৰিত হ'ব পাৰে
সুখ আৰু আনন্দৰ
প্ৰাচুৰ্যৰ বতৰা ।।
-
জোনাকতেই ৰচিত হয়
কত কবিৰ কবিতা
নতুবা ; গায়কৰ কণ্ঠৰ পৰা
বাহিৰ হয় গীতৰ সুৰৰ মধুৰতা ,,,
কোনো চিত্ৰকৰৰ যাদুকৰী স্পৰ্শতে
ৰাস্তাৰ দাঁতিত পৰি থকা আৱৰ্জনা
নতুবা ; সৰি থকা পাতখিলাইও
প্ৰাণ পাই উজ্জ্বলি উঠে
এক নতুন সৌন্দৰ্যৰে ।।
-
তোমাৰ স্পৰ্শতে নদীৰো বাঢ়ে
চিকমিকনিৰ ৰেখা
ফুটি উঠে গছ নতুবা অৰণ্যৰ
মৌন ভাষা
কাৰুণ্য বিগলিত হৃদয়বোৰেও
তোমাৰ সৈতে বিলীন কৰিব পাৰে
দুখবোৰ
য'ত অলপ সময়ৰ বাবেও
একাত্ম হয় নিজৰ সতে
অকণমান শান্তিৰে ।।
-
জোনাকতে প্ৰাণ পাই উঠে
জুৰিৰ জিৰ্ জিৰণিয়ে
অপূৰ্ব সুৰৰ সংমিশ্ৰণেৰে ।।
-
ভৰপূৰ আবেগৰ ঢল বোৱাই
কিছু শান্তিৰ জিৰণি বিলাই
গীতাৰৰ সুৰ তুলি
বাজি ৰোৱা মোৰ হৃদয়তো
গোপনে গোপনে
তুমি জোনাকে ।।
-
সঁচাকৈয়ে, তোমাৰ জ্যোতিৰ মায়া
কত যে বিস্ময়েৰে ভৰা !
ভাষাবোৰেও দেখোন হেতা-ওপৰা লগাই
প্ৰকাশৰ বাট বিচাৰি নাপাই
মুঠতে ; সকলোবোৰেই উজ্জ্বলি উঠে
তোমাৰ পৰশতে,
সচিত্ৰ আভাৰে,
স্বপ্নীল ৰঙেৰে ।।


সুখ দুখৰ মালিতা  ---  কবিৰঞ্জন দাস

তোমাৰ দুখৰ দিনত মই আছিলোঁ তোমাৰ কাষত 
হাতত হাত থৈ সহায়ৰ আশ্বাস লৈ 
লাহে লাহে এদিন তোমাৰ সুখৰ দিন আহিছিল
 আৰু মোৰ দুখৰ মই তোমাৰ আশ্বাসৰ বাবে অপেক্ষা কৰিছিলো 
কিন্তু তুমি মোৰ কাষৰ পৰা আঁতৰি গৈছিলা 
মিছা অপবাদ দি বিনা কাৰণত
 তথাপিও তোমাৰ মুখলৈ চাই পাহৰি গৈছিলো এই অপবাদ 
আকৌ সেই ভুলেই কৰিলা আগৰ দৰেই
 সন্দেহ আৰু ঈৰ্ষাই তোমাক দহি দহি শেষ কৰিলে 
আৰু এই সন্দেহ এতিয়া সচাঁ হোৱাৰ পথত
 এইটো মোৰ জীৱনৰ এটা প্ৰত্যাহ্বান হিচাপে লৈছো 
তোমাৰ এটা সন্দেহ সচাঁ ৰূপ দিয়াৰ পথত
 সুখী হোৱাৰ মোৰো আছিল হেঁপাহ 
এতিয়া মই সুখী বহুত
 সন্দেহৰ বীজ উভালি !


ৰত্নপ্ৰস্তৰ পাশ্চাৎ  ---  ইনতাজ হক

তুমি:
কোনো এক নিৰ্জন দ্বীপত
জীৱনহীনতাৰ এটি প্ৰাচীন বসন্তত
আহোৰাত্ৰি জপি আছিলা
হৃদয়ময়তাৰ এক প্ৰাচীন মন্ত্ৰ ।
তেতিয়াও:
নীলাই আছিল আকাশ ,
আৰু নীলা আছিল সপোন,
আৰু সপোন ভাল পাও বাবেই
মই হৈ পৰিছিলো-
সপোনপ্ৰিয় দেহবোৰৰ আজন্ম প্ৰেমিক ।
এনেদৰেই:
কালান্তৰত হৃদয়বোৰ ৰঙীন হৈছিল ।
তেজবোৰৰ মাজতো গজি উঠিছিল
বিভেদকামী কিছু বীজতৰিয়া বীজ,
আৰু দেহৰ বৰনে সলাই পেলাইছিল
সিৰা উপসিৰাৰ প্ৰাচীন বৰন;
আৰু বৰনে বৰনে গঢ়ি উঠিছিল
চাৰিবেৰৰ কিছুমান নানাৰঙী ঘৰ !
মন্দিৰ মছজিদ বা গিৰ্জা !
আৰু:
আন্ধাৰত দুচকু মেলিলেই
সন্তৰ্পনে মোৰ হৃদস্পন্দনত  অনুৰনিত তেতিয়াও -
"কূণ" "কূণ" " কূণ"
"কূণ ফায়া কূণ!"
তুমি :
মহাশূন্যৰ কোনো নিৰ্জন দ্বীপত
এতিয়াও আছা
পোহৰৰ মাজত জিলিকি থকা
এবিন্দু প্ৰত্নপ্ৰস্তৰিক আন্ধাৰ হৈ
"কূণ ফায়া কূণ" হৈ ।


হৃত সময়  ---  প্ৰভাকৰ শৰ্মা নেওগ

মোৰ মনৰ মাজত লুকাই আছে এখন নগৰ
য'ত ক্ষণে ক্ষণে বিধ্বস্ত হয় শান্তি
তথাপিও চলি থাকে জীৱনৰ বাটৰ নাট-
ব্যস্ততাৰ কোলাতে জিৰাই ।
ক্ষন্তেক থমকি ৰৈ এবাৰ চৌদিশে চাওঁ-
পাওঁ যদি নিজকে বিচাৰি
অট্টালিকাৰ ছাঁয়াই গিলি থয় মোৰ বিহ্বল দৃষ্টি
আকৌ এবাৰ হেৰাই যাওঁ মই ।
মই জানো, তোমাৰ সময় কম
দিনটোৰ পিছে পিছে বেগাই খোজ কাঢ়ি ঘুৰি ফুৰা তুমি
তথাপিও তোমাক মই ক'ম - এবাৰ থমকি ৰ'বলৈ-
আঙুলি মুৰত গণি চাবলৈ অন্ততঃ এটা মাত্ৰ পল:
ভাবিবলৈ,
কিদৰে হেৰায় যায় সময়বোৰ ।


কোচবিহাৰ ---  শেখৰ ভট্ৰাচাৰ্য্য

মনোৰম পৰিবেশ
               চাৰিওফালে
তাৰে মাজত আজিও
                জিলিকি আছে
ইতিহাস প্ৰসিদ্ধ ৰাজবাৰী ।
 কিমান বিৰহ বেদনা
      মানুহৰ হাঁহি কান্দোন
     লুকুৱাই আছে এই বাৰীত ।
কিমান ৰজা গল আৰু আহিল
  কিমানজন বিদেশীয়ে
     কৰিলে আক্ৰমণ
তথাপি আমাৰ জাতিৰ প্ৰাণস্বৰুপ
চিন হিচাবে জিলিকি আছে
         এই ৰাজবাৰী ।
নৰনাৰায়নৰ প্ৰচেষ্ঠা
      আৰু চিলাৰায়ৰ কৃতিত্বৰ
ফলতেই সৃষ্টি হৈছিল
   কোচবিহাৰ ৰাজধানী ।
আজি নৰনাৰায়নো গল
  আমাৰ বিশ্ববীৰ
          চিলাৰায়ও গল ,
তথাপি মূৰ থিয় কৰি
      স-সন্মানে জিলিকি আছে
            এই ৰাজধানী ।
বহুত ভাল লাগে
      কোচবিহাৰৰ ইতিহাস পঢ়িলে
ইয়াতে বৈকুন্ঠ গামী হৈছিল
    আমাৰ বৈষ্ণৱ সমাজৰ
         নিৰ্মাতা শংকৰদেৱ ।
তথাপি মাজে মাজে
    অৱহেলিত যেন লাগে
  এই কোচবিহাৰৰ ৰাজবাৰী ,
ইমান ইতিহাস থকা সত্বেও
   ইয়াত হাট বহে
          অকল যুৱক -যুৱতীৰ ,
নবহে হাট
            জ্ঞানী - গুণীৰ ।


মই দেবদাস নহওঁ  ---  শেখৰ ভট্ৰাচাৰ্য্য

তোমাৰ বাবে 
এটা কবিতা লিখিবলৈ 
মোক কৈছিলা,
কিন্তু মই কবি নহওঁ 
যে কবিতা লিখিম ।
তোমাৰ বাবে 
ঘৰৰ সকলোকে 
এৰি যাবলৈ কৈছিলা ,
কিন্তু মই অনাথ 
হ'ব বিচৰা নাই ।
তোমাৰ বাবে 
বন্ধুত্বক সন্দেহৰ 
চকুৰে চাবলৈ কৈছিলা ,
কিন্তু মই স্বাৰ্থপৰ নহওঁ 
যে বন্ধুহতক সন্দেহ কৰিম ।
তোমাৰ বাবে 
মই বাৰে বাৰে
আঘাত পাইছো 
তথাপি মই তোমাক 
কেতিয়াও আঘাত দিয়া নাই ।
তোমাৰ বাবে 
সুখ বিচাৰি পাই 
মোক এৰি গুছি গলা ,
মই কিন্তু নতুনকৈ 
চন্দ্ৰমূখী বিচাৰি লোৱা নাই ,
অথবা মদৰ বটল লৈ 
তোমাক পাহৰিবলৈ 
চেষ্টা কৰা নাই ,
কাৰণ তোমাৰ বাবে 
মই দেবদাস হ'ব নোৱাৰিম ।


সি মোৰ স্বপ্নৰ ভগৱান ---  ইনতাজ হক

দ্বাৰকাত তাৰ জন্ম
মদিনাত তাৰ ঘৰ ।
সি  কোঙা,
সি খোৰা,
সি বোবা,
সি কলা ।
ভিৰ ঠেলি যেতিয়া সি ভাত ভাত কৰে
দুটা কুকুৰৰ যুজত এডাল কামিহাৰ ভাঙে !
কি নাম তাৰ ?
হজৰত,কৃষ্ণ,যীচু,বুদ্ধ ?
ফুটপাথত যেতিয়া সি বাগৰি ফুৰে,
শুকুৰবাৰে দুপৰীয়া বাৰতা বাজে ।
সি আল্লাহ্ বুলি চিঞৰে,
মুদ্ৰা যেন শুনা যায় আজানৰ সুৰ ।
কল্ড ড্ৰিংকচৰ বটলত কোনোবাই চুমুক মাৰে ।
হাইৰে দুনিয়য়া !গ্ৰীষ্মও কি এতিয়া নপুংসক বিলাসিতা ?
কাশীৰ পৰা সি এখন চিটীবাছত উঠে,
"একোজন মাৱৰ দুজন পুত্ৰ
দুজন নয়নৰ মনি
একেজন থাকে আকাশে বিমানে
একেজন গছৰ তলে পৰি"
এনেদৰে ক্ৰমশ সি বৃদ্ধ হয়
জেৰুজেলেম অথবা পাতলিপুত্ৰ ।
তাৰ মৃত্যু তাৰ ঐশ্বৰ্য্যবিলাস !
ভাত আৰু ভোকৰ যুদ্ধত
ভগৱান হৈ পৰে অস্পৃশ্য লেলাৱতি !


চেপ্তাৰ "মই"  ---  নবজ্যোতি মিশ্ৰ (চিকু)

কেনেকুৱা চলি আছে
তোমাৰ জীৱন অধ্যায়ন ?
মনত আছেনে
"প্ৰেম" চাবজেক্টৰ
"মই" চেপ্তাৰটো
বৰ জটিল নহ্‌ !
আং বাং মিশ্ৰিত শব্দ,
অলপো ৰস নাই
এক্সুৱেলি বোৰিং ।
সাৰমৰ্ম ??
কি আছে...
কিছুমান প্ৰশ্নৰ ভৰাল,
ওপৰে ওপৰে চালে অৰ্থহীন
গভীৰত সমিধান নাই
কব গলে "নো মোৰেল"......।
ভয় নাই......
সমিধানহীন প্ৰশ্ন নুশুধে
স্কিপ দিচ্‌ চেপ্তাৰ ।
ডায়েৰিখন.....!
ডায়েৰিখন আছেনে ?
লিখি ৰাখিছানে
বুজি নোপোৱা এটি দুটি শব্দ
সজতনে ৰাখিবা
হয়তো কামত আহিব পাৰে
জীৱন অধ্যায়নৰ
পি.জি. এন্টেন্সত......।।


মোৰ সপোনত ---  শেখৰ ভট্ৰাচাৰ্য্য

যোৱাকালি মাজনিশা
মোৰ সপোনত 
তুমি আহিছিলা,
অলপ সময় মোৰ 
ওচৰত থাকি ,
নিঃশব্দে গুচি গলা
মই গম নোপোৱাকৈ ।
মই যেতিয়াই টোপনিত 
ব্যস্ত থাকো ,
তেতিয়াই তুমি মোক 
আমনি কৰা ,
এনেদৰে কিমান ৰাতি 
আমনি কৰিবা মোক ।
গোটেই ৰাতি তোমাক লৈ 
বহুতো সপোন ৰচো,
ৰাতিপুৱা খিৰিকীখন 
খুলি দিয়াৰ লগে লগে
তুমি মোৰ সপোনবোৰক লৈ 
অদৃশ্য হৈ যোৱা ।
তথাপি ভাল লাগে 
তোমাক লৈ সপোন দেখিবলৈ 
ভাল লাগে 
তোমাৰ ভৰিৰ নূপূৰৰ 
শব্দ শুনিবলৈ ,
আৰু বেছিকৈ 
ভাল লাগে 
তোমাৰ চকুত চকু 
থৈ কথা পাতিবলৈ ,
এয়াই তোমাক লৈ 
মোৰ সপোন ।


শূন্য  --- সত্যম কুমাৰ চাহু

এইয়াই জীৱন যুদ্ধ
সকলো দিশেই পথ ৰুদ্ধ
বিছাৰিছিলো কি আৰু পাই আছো কি
এটা ত্যাগ কৰি আন এটা আদৰি লৈছো
সূখ সূখ বুলি দূখৰ পাছেৰেই বাট লৈছো 
দিনক ৰাতি আৰু ৰাতিক দিন কৰিছো
কপালৰ ঘাম বোৰ হাঁহি হাঁহি মছিছো
কিন্ত্তু নাই দেখোন কতো শান্তি 
ওপৰলৈ বগোৱাৰ হেপাঁহ আছিল
অভাৱত থকাৰ ইচ্ছাই নাছিল
সেই বাবেই আজি ইমান পালোহি
কিন্ত্তু আকাশ খনতো এতিয়াও ঢোকি নাপালো
সূখকতো ইয়াতো লগ নহলো 
মিছা এই ঐশ্বৰ্য বিভুতি
মানৱ প্ৰেমেহে দিয়ে সুমতি
নহলেযে এদিন বৰ অকলশৰীয়া হৈ পৰিব
থাকিব মাথো সেই দীঘল হাতত
শূন্য শূ্ন্য আৰু শূন্য  ।


মম  ---  ইনতাজ হক

টিক টিক টিক . . .  
তিল তিলকৈ কিছু সময়
হাতৰ মুঠিত সামৰি-
তেওঁ উৰিব খোজে এখন আকাশত ;
তেওঁৰ তেজত বোলে কেঞ্চাৰৰ চেঁকুৰা !
নীলা হ'ব খোজা তেওঁৰ পাখিত
তেওঁ গাঠিব খোজে -
সেউজীয়াৰ এক বিজলুৱা মম !
তেওঁ চাগে নাজানে এটি পুৰণা সাধু:
উৰিব খোজা এখন মহাকাব্যত কিদৰে (?)
মমবোৰ গলি সহি পৰিছিল
উৰি ফুৰা এখন শুকাণ সাগৰ ।


তোমাৰ অপেক্ষাত  ---  শেখৰ ভট্ৰাচাৰ্য্য

আজিও ৰৈ আছো 
তোমাৰ অপেক্ষাত.....
কেতিয়া আহিবা তুমি 
মোৰ হৃদয়ৰ লগৰী হ'বলৈ…
জীবনে ন-কুঁহিপাত মেলাৰ সময়তে
তুমি আহি মোক দেখুৱাইছিলা
পৃথিৱীৰ ৰূপবোৰ
তোমাৰ হাতত হাত থৈ চুব খুজিছিলো 
এই আকাশখন,
খেলিছিলো নীলা আকাশৰ 
জোনাকী তৰাৰ লগত,
তোমাৰ বুকুত কাণ থৈ শুনিছিলো 
মোবাইলত থকা প্ৰেমৰ গানবোৰ ।
উটি গৈছিলো দুয়ো 
পাহাৰীয়া ঝৰ্ণাৰ সোঁতত
কিয় তুমি গুছি গলা 
পিন্ধি লৈ বিশ্বাসঘাতকৰ শাৰী,
আহা,উভতি আহা ।
আকৌ এবাৰ তুমি মোৰ 
কাষলৈ উভতি আহা,
মই যে এতিয়াওঁ 
তোমাৰ  sms ৰ
বাবে অপেক্ষা কৰি থাকো,
মই যে এতিয়াওঁ 
তোমাৰ  miss call ৰ 
বাবে অপেক্ষা কৰি থাকো,
মই যে এতিয়াওঁ 
তোমাৰ অপেক্ষাত ...........


পেট ডাঙৰ মানুহবোৰ ---  প্ৰাণজিৎ বৰুৱা

মাছৰ বজাৰত ডাঙৰতকৈ ডাঙৰ মাছ বিচৰা মানুহবোৰ ,
খাহী পাঠা লোকেল মূৰ্গীৰ দোকানত দৈনন্দিন অহা যোৱা কৰা মানুহ বোৰ,
সুন্দৰী পত্নী আৰু সন্তান কেইটিমান পিছৰ চিটত বহোৱাই ডাঙৰ গাড়ী চলোৱা মানুহবোৰ ,
মই সাধাৰণতে দেখি থকা ,
ডাঙৰ ডাঙৰ হাঁহি মাৰি কথা কোৱা ,
এওঁলোক 
হয় এই এওঁবিলাকেই পেট ডাঙৰ মানুহবোৰ । 
এওঁলোকৰ ভিতৰুৱা কথাবোৰ কি নাজানোঁ ,
কিন্তু বাহিৰত এওঁলোকক বিৰাট 
সুখী মানুহ যেন লাগে,
মুখত কিছুমানৰ গহীন ভাব থাকে যদিও ,
প্ৰায় সংখ্যকৰ মুখখন কিন্তু তামোলৰ 
ৰঙাৰে ৰাঙলী ,
আৰু ডাঙৰ ডাঙৰকৈ মৰা হাঁহি এটাৰ গৰাকী ,
এওঁলোকৰ ডাঙৰ মাতটোৱেও 
চৌপাশ ৰজনজনাই থাকে । 
কোৱা শুনো এওঁলোকৰ কিছুমানৰ 
এটা চাকৰি আছে,
আৰু মনে মনে শুনা মতে এওঁলোকৰ চাকৰিটোত বোলে কিবা "ভাল টেবুল " জাতীয় সামগ্ৰী এবিধ আছে,
আৰু কিছুমানৰ ব্যৱসায় ,
যি ব্যৱসায়ত মাহেকীয়া পষেকীয়া 
লক্ষাধিক আয় আছে । 
যিয়েই নহওক কিন্তু এই মানুহবোৰৰ সমাজত যথেষ্ট দাম আছে,
বহুত মানুহেই এওঁলোকৰ পিছে পিছে হয় হয় কৰি
উঠা বহা কৰিয়েই থাকে ,
বিভিন্ন উৎসৱ পাৰ্বন , থিয়েটাৰ বা ধৰ্মীয় অনুষ্ঠানৰ পৃষ্ঠপোষক আদিৰ দৰে পদবীৰ সন্মানো 
এওঁলোকক যাছে । 
তথাপি এওঁলোকৰ সুখী মুখৰ আঁৰতো হেনো ধেৰ দুখ আছে,
এওঁলোকৰ গনিব নোৱাৰা টকাবোৰৰ দৰে গনিব নোৱাৰা হেনো বহুত অসুখ আছে,
এওঁলোকৰ সম্পত্তিৰ পাহাৰৰ মাজটো সন্তানৰ উদ্ভন্দালি অতপালিৰ সীমাহীন বেদনা আছে,
এওঁলোকৰ টোপনি অহাৰ বাবেও , 
খাদ্য পচন হোৱাৰ বাবেও
অথবা শান্তি পাবৰ বাবেও 
বোলে বিভিন্ন ধৰণৰ ঔষধৰ সহায় লাগে ...!
সঁচাকৈয়ে ইমান 
ঐশ্বৰ্য শালী , প্ৰভাৱ শালী মানুহবোৰৰ এনে বিলাই দেখি দুখো লাগে...
কিন্তু 
এই পেট ডাঙৰ মানুহবোৰৰ বহুতো মানুহ আছলতে সঁচাকৈয়ে সুখী হোৱা মই দেখিছো,
যি বোৰৰ হৃদয় খনো যে 
পেটতোৰ সমানেই ডাঙৰ,
বিশাল...!
দেখিছো 
যিবিলাকে বিপদত পৰা মানুহক সহায় কৰি ভাল পাই,
যি বিলাকে অনাহাৰ জনক এমুঠি অন্ন খুৱাই সঁচাই শান্তি পাই,
যি জনে নিজৰ অজস্ৰ সম্পত্তিৰ এটা ক্ষুদ্ৰ অংশ নিঃস্ব জন, দুখীয়া মেধাৱী ছাত্ৰ জনৰ সতে ভগাই অলপমান সুখ পায়,
হয় 
সেই তেওঁলোক সঁচাকৈয়ে সুখী,
এইধৰণৰ পেট ডাঙৰ মানুহবোৰ 
সঁচাকৈয়ে ব্যতিক্ৰমী ,
এওঁলোকে মানুহে মানুহৰ বাবে কথাষাৰ 
অন্ততঃ বুজি পায় । 
পুনঃশ্চ
পেট ডাঙৰ মানুহ বোৰ আপোনালোকক এনেকৈ 
কোৱা বাবে বেয়া নাপাব । 
জানো বুজো 
আপোনালোক যথেষ্ট সক্ষম ,
সেয়ে পাৰে যদি আপোনালোকেই অলপ ভাবক সেইবিলাকৰ বাবে 
যি সকল জীয়াই থাকিবলৈ তেনেই অক্ষম,
আনৰ সুখত অলপ সুখী হবলৈ শিকক
মই নিশ্চিত 
আপোনালোক আৰু ,
আৰু বহুত বেছিকৈ সুখী হৈ পৰিব । 
--প্ৰাণজিৎ বৰুৱা
১২ জুন ২০১৫


তুমি প্ৰতিটো শৰতৰ পুৱাতে আহা  ---  বিষ্ণু বড়া

প্ৰতিটো উশাহতে যেন তুমি আহা
আকৌ নিশাহৰ দৰেই গুচি যোৱা,
আহা আৰু গুচি যোৱা ;
তোমাৰ ৰ’বলৈ আহৰি নাই
আনকি মোৰ ফালে এপলক চাবলৈও সময়ৰ অভাৱ ,
ধাৰাবাহিকতাৰে যেন তুমি একেদৰেই ব্যস্ত !
তীক্ষ্ণ ৰ'দৰ তীব্ৰ বেগী বতাহ
মাদল পিতা বৰষুণ ৰোধি
একেথৰে ৰৈ তোমাক চাই ৰওঁ,
নাজানো কিয় তোমাক এনেদৰে চাওঁ
আৰু মোৰ জনাৰ প্ৰয়োজনবোধো আছেনো ক'ত…
তুমি যিখন জনঅৰণ্য মাজৰ পৰা ওলাই আহা
সেই অৰণ্যৰ মাজতেই হেৰাই যোৱা ।
বুকুখনে কেতিয়াবা মোৰ হাঁহাকাৰ কৰি উঠে,
কিবা যেন নোপোৱাৰ বেদনাৰে,
মাথোঁ তেতিয়া মই বাট চাই ৰওঁ
তুমি সেই একে পথেৰে ঘূৰি অহালৈ..........
কেতিয়াবা আহাঁ তুমি শেৱালীৰ সুৱাসৰ সতে
নিয়ৰ সিক্ত দুবৰিৰ ওপৰেৰে
তোমাৰ সেউজীয়া আঁচলখনি উৰুৱাই
আকৌ একে বাটেৰেই ঘূৰি যোৱা.......
তুমি লাহে লাহে ডাঠ কুঁৱলীৰ মাজত
বিলীন হৈ যোৱা,
তুমি প্ৰতিটো শৰতৰ পুৱাতে আহা
আৰু সেই একেদৰেই
আহা আৰু গুচি যোৱা,
মোৰ স্বপ্ননীল দুচকুত
ব্যৰ্থতাৰ সমাধিৰে এটি ছবি আঁকি দি.........


মানুহ ভাল পোৱা কবিজন  ---  কবিৰঞ্জন দাস

মানুহ ভাল পোৱা কবিজন 
ইয়াতে শুই আছে পৰম শান্তিৰে 
মাটিৰ বুকুত 
কবিতাৰ মালা গাঠি শব্দৰ শিকলি পিন্ধাই 
দুখ ভাগৰ অনুভৱ নকৰা কবিজন
আজি যেন বৰ ভাগৰুৱা 
অপূৰণীয় অভাৱৰ বোজা হেৰুৱাৰ বেদনালৈ
আজি ঋণমুক্ত হ'ল স্ব ইচ্ছাই 
ইয়াত কাৰো হাত নাই মাথোঁ অলপ মৰম বিচাৰিছিল 
দোষটো তেওঁৰ একো নাছিল 
মানুহক মৰম দিয়া জানো দোষ হয় 
কিমান লাঞ্চনা পাবলৈ থাকিল বাকী !
বহুতেই তেওঁক বুজি নাপালে 
তেওঁ কিন্তু সকলো বুজিলে 
খ্যাতি তেওঁৰ পৰম প্ৰাপ্তি নাছিল
তেওঁ লিখিছিল মনৰ তাগিদাত
সমালোচনাৰ শাণিত বাণে 
তেওঁৰ ভিতৰত হতাশাৰ জোৱাৰ তুলিছিল কিন্তু তেওঁ কাকো একো কোৱা নাছিল 
তেওঁ জানিছিল ইয়াৰ কোনো স্হায়ী 
সমাধান নাই ......
তেওঁৰ সীমিত জ্ঞান বুদ্ধিৰে তেওঁ লিখিছিল জীৱনৰ কবিতা 
এতিয়া ভাৱ হৈছে তেওঁক যেন আমিয়েই হত্যা কৰিলোঁ ...
এজন নিঃকিন কবিক 
তেওঁক আৰু নজগাবা তেওঁ কেতিয়াও ঘূৰি নহাৰ পণ লৈ মাটিৰ বুকুত মিলি গ'ল
অলপ অভিমানকেই মৰম বুলি ভূল কৰি.........


বিচ্ছেদ  ---  দাদুল ভূঞা

হঠাতে অহা ধুমুহাজাকত গছজোপা হোঁৱলি গৈছিল সেইদিনা
।
ধুমুহাজাকে হয়তো বুজা নাছিল বা কেতিয়াও ভবা নাছিল
।
গছজোপাই মাটিক কিমান ভাল পাইছিল
।
গছৰ শিপাই জন্মলগ্নৰে পৰাই খামুছি আছিল মাটি
আৰু
মাটিয়েও সাবটি ধৰিছিল গছজোপা
।
মাটি আৰু শিপা ভিতৰি ভিতৰি একাকাৰ হৈছিল
।
মাটিয়ে বিনালে ৰাতি
শিপাইও বিনাইছিল
।
মাটিৰ লাগিলে ভোক
শিপাৰো লাগিছিল
।
যেন একেটা মুদ্ৰাৰ ইপিঠি সিপিঠি
।
সেউজীয়া সপোনৰ দিবাস্বপ্নত
ওথলি উঠিছিল
এমোকৰা জোনাক
।
শিপাৰ পৰা মাটিলৈ
আকৌ মাটিৰ পৰা শিপালৈ
।
এনেদৰে বহুযোজন বাট এটা আগুৱাই আহি
এদিন
শিপা আৰু মাটিৰ মাজত বিচ্ছেদ হৈছিল
।
বিচ্ছেদৰ ধুমুহা সহিব নোৱাৰি
মাটি এৰি গছজোপা বাগৰি পৰিছিল


বৃদ্ধাশ্ৰম  ---  কুণ্ডল কুমাৰ বৰা

বিপৰীত মৰিশালী !
              যাৰ উদাৰ বুকুত
         শূণ্যতাৰ আভাস নাই,
           মৰমৰ নাটনী নাই ।
      অচিনাকীৰ মৰম বেদনা বুজা
         এখন বিপৰীত মৰিশালী
           স্বৰ্গতকৈও অধিক শ্ৰেয় ।
             সীমাৰ শাল-পমাই
  মুখাগ্নি কৰিবলৈও আপোচ নকৰা
                অনুপম উদ্যান,
           পুষ্পবিহীন কাননত
         শেঁতা পৰা শোঁতোৰাৰ
                 ক্ষীণ জ্যোতি,
ভাতৃত্ববোধৰ নিষ্কাম,নিভাঁজ নিদৰ্শন ।
      অজ্ঞানী পঞ্চভূতে অতিষ্ঠ হৈ
          পঞ্চভূতক স্থাপন কৰা
                সহজ মণিকুট ।
   ৰৌদ্ৰৰ তীব্ৰতা জোনৰ স্নিগ্ধতা
              সমীৰণৰ পৰশণ
       অজ্ঞাত জনৰ মিলনস্থলী
                এই বৃদ্ধাশ্ৰম ।
      জাৰ-জহে কাষ চাপিবলৈ
              কুন্ঠাবোধ কৰে
    জানোচা তাৰ শোঁতোৰা কুসুমৰ
         পাপৰি বিশৃংখলিত হয় ।
     নেদেখাজনৰ সঙ্গ নুগুচে সদায়
অদভূত মহিমামণ্ডিত এই বৃদ্ধাশ্ৰম ।
    আপোন মায়াজৰীৰ বন্ধন খণ্ডন
     অমঙহীজনৰ প্ৰেম নহয় ছেদন ।
      নিতৌ ন-অভিজ্ঞতাৰ সংগম
        সততাৰ অভ্যুদয় প্ৰতিদিন ।
           ---কেনে আচৰিত
                   এই বৃদ্ধাশ্ৰম !!
      সদায় দেখিয়ো অভূতপূৰ্ব ভাৱ
            আচৰিত এই বৃদ্ধাশ্ৰম  ৷
(ৰচনা কাল - ১৭-০১-২০১৬, ৭:০০PM)


নিৰ্জনতাৰ বুকুৰ উমান লৈ  ---  কুণ্ডল কুমাৰ বৰা 

(১)
নিৰ্জনতাৰ বুকুৰ উমান লৈ
সৰল জীৱন কাঁয়াৰ
   বিকৃত ছাঁয়া
নিৰৱ ৰজনীৰ নিষ্ঠুৰ চন্দ্ৰমা
মৌন নিতালে লুকায় নিৰদৰ আঁৰত  ।
নিৰ্মল কিৰণেৰে প্ৰভাতী অৰুণে
    আঁকোৰ-গোঁজেৰে চোন
         নিদিয়েহি দেখা ।
ধৰাত বিলিন এক জীৱনৰ নাট
  সূত্ৰধাৰেও একেভাৱে আছে স্বৰূপে,
-দুনাই নাপালে সেই নাট.....
মানৱ শৰীৰী এপাহী শেৱালী,
       জাৰণিত আছে পৰি
  শূণ্যতাক আকোঁৱালি ধৰি
                (২)
মুখাৰ আঁৰৰ মুখ চিনিব নোৱাৰি ।
  চিনিলেও সৰগ-নৰক, যথেষ্ট পৃথক ।
     মিথ্যাৰ মন্ত্ৰেৰে সাক্ষ্য পৰম,
চূৰ্ণ-বিচূৰ্ণ কৰিব পাৰি ।
                (৩)
তথাপি জগতৰ মৌণ ভাষা,
  শিথিলতাৰ আখৰেৰে
    লিখি যোৱা বুৰঞ্জী ।
যদিও হৈছিল মহাসংগ্ৰাম,
মৰিছিল লক্ষ লক্ষ সেনা-সেনানী |


মোৰ একোকে নাই  --  শেখৰ ভট্ৰাচাৰ্য্য

মোৰ প্ৰেয়সীক
দিব পৰাকৈ একোকে নাই মোৰ…
অথচ বুকুৰ প্ৰতিটো উশাহত,
নিশাহত
খোদিত আছে তোমাৰ
 নাম ।
দিওঁ বুলি দিব পৰা হ’লে সকলোবোৰ
তোমাৰ নামতে কৰি দিলোহেঁতেন…
স্থাৱৰ-সম্পত্তিৰ সকলোৰে মালিক
একমাত্ৰ তুমি বুলি…
কিন্তু মোৰতো নিজৰ বুলিবলৈ একোকে নাই…
যি বা এখন হৃদয় আছিল নিজৰ বুলি,
তাতো তোমাৰ শব্দময় নিবিড়তা…
যি  এখন বুকু আছিল,
তাতো তোমাৰ উশাহৰ আকুলতা…
একোকে নাই
নিজৰ বুলিবলৈ এতিয়া একোকে নাই…!
কি দিম কি লবা
এইখন কবিতাৰ বাহিৰে
একোকে নাই মোৰ
ওচৰত তোমাক দিবলৈ ।


পুৰণি কামিজটো  ---  ডিম্বেশ্বৰ কোচ

পুৰণি কামিজটো পিন্ধিলো, 
অতীত বোৰ জী উঠিল । 
সপোন বোৰ জী উঠিব লওঁতেই সাৰ পালো ।। 
খহি পৰিল সপোনৰ ৰংচঙীয়া আৱৰণ ।।। 
উদাস, নিৰলস, বুজিব নোৱাৰা ধৰণৰ ।।।
 এতিয়া……
পুৰণি কামিজটো খুলি - সামৰি বান্ধি থলো… 
অতীতবোৰ অতীত হৈ থকাই ভাল । 
সপোন বোৰ সপোন হৈ থকাই ভাল । 
সপোন ভাঙিলে যে জীৱনো ভাগে ।
 সপোন ভাঙিলে যে উশাহো ভাগে ।।।।


শব্দৰ জন্ম  ---  শেখৰ ভট্ৰাচাৰ্য্য

শব্দৰ জন্ম
হৃদয়ৰ কোনো এক
নিৰ্ভূত কোনত
তেওঁক মই ৰাখিছো
সযতনে আৰু  সগোপনে ।
তেৱে মোকলৈ যায়
প্ৰকৃতিৰ মাজলৈ অথবা
জনঅৰণ্যৰ বুকুলৈ ।


মোৰ স্মূতিবোৰ  ---  শেখৰ ভট্ৰাচাৰ্য্য

সেইদিনাও আহিছিল বসন্ত
বুকুত আছিল ভালপোৱা অফুৰন্ত,
তুমি আহিবা বুলি
আনিছিলো গোলাপ ফুল, কূষ্ণচূড়া আৰু ৰজনীগন্ধা ,
লিখিছিলো গান আৰু ভালপোৱাৰ কবিতা ।
 কিন্তু তুমি যে নাহিলা ভালপোৱাও  নিদিলা,
আজিও জানি যোৱা -
ভালপোৱা নিদিবা,
কিন্তু ভালপোৱা লোৱা,
আৰু একো নেলাগে মোৰ
হাহি মুখত দুখ দিলা তুমি।
জানো তুমি আহিবা উভতি
মূত্যুৰ আগত ,পিছত নাইবা কোনো এক শৰতত
হয়তো নাপাবা মোৰ একো চিন মোকাম
পাবা অকল মোৰ স্মূতিবোৰ ।


জুইকুৰা  ---  শেখৰ ভট্ৰাচায্য

জুই কুৰা
কও বুলি সব কথা
কব জানো পাৰি ?
খোলা মুখ খোলাতেই ৰৈ যায়
যেনে ফাটি ওলাব বুলি ।
তুমি সদায় মোৰ বুকুৰ
জুইকুৰা জলাবলৈ না আহিবা
কাৰণ এই জুইকুৰাই
জুহাল কৰি
কাৰো বাবে একো সিজিব নোৱাৰিবা
মই বৰ দু:খ পাম হে ?????


মিছা ভালপোৱা  ---  মনজিল ইছলাম

পৃথক কৰিলা মোক-
তোমাৰ হৃদয়ৰ পৰা,
তোমাৰ স্মৃতিৰ পৰা ।
সচাকৈয়ে মিছা আছিল-
তোমাৰ ভালপোৱা ।‌
মিছা আছিল সেই সপোন-
তুমি যে দেখুৱাইছিলা ।‌
চলনা আছিল তোমাৰ-
মোক আঘাত দিবলৈ ।
মই পাহৰা নাই তোমাক-
আৰু নাপাহৰো কেতিয়াও ।
আঘাত দিবলৈ-
প্রেম যাছিলা ।
আঘাতকে সাবটি লম ।


ভালপোৱা  ---  শেখৰ ভট্ৰাচায্য  

ভালপোৱা এতিয়া বহুত দূৰত ।
 ভালপোৱা বুলি একো নাই মাথোন এটা দিবা সপোন । 
ভালপোৱাক লৈ সকলোৱে কৰে বহুত খেলা । 
ভালপোৱা এতিয়া ৰথৰ মেলা । 
সকলো পায়ো একো নোপোৱাৰ দুখ ,
হতাশাৰ এটি  দীঘল পথ ভালপোৱা ।।
এয়াই হ'ল ভালপোৱা.............


সপোনৰ কবিতা  ---  মনজিল ইছলাম 

জীৱন মানেই সপোন ।
জীৱন আছে যদি-
সপোন থাকিবই
সেই সপোনৰ আশাত জীয়ো ।
জীৱন তো আশাৰে ভৰা -
অলেখ সপোনেৰে ভৰা ।
কিছুমান সপোন -
সোপোন হৈয়ে ৰয়,
কিছুমানৰ আশাত জীৱন পূৰায় ।
এটাৰ পিছত এটা,
নতুন ভাবে গঢ়ি উঠে।
অন্ত নাই ইয়াৰ ।
এনে লাগে যেন-
এনেকৈয়ে জীৱন পাৰ হয় ।


চকুপানী  ---  বিকাশ কলিতা

তোমাৰ হৃদয়ৰ প্ৰতিটো মৰম মোলৈ সাঁচি ৰাখিছিলা,
 প্ৰেমহীনতা এই হৃদয়খনে তোমাক দলিয়াই পেলালে,
 কেনেকৈ বাৰু যাওঁ তোমাৰ ওচৰলৈ......
 প্ৰেমহীন বুকুখনে এতিয়া বুজিছে
 তোমাৰ চকুপানীৰ কথা......


কাজৰী  ---  বিকিৰণ পাঠক

কাজৰী,
কি বুলিনো তোৰ চকুত চকু থওঁ
তোক এবাৰলৈ বুলি ঘূৰি চাবলৈ মাতিব খুজিও, ধেত্ ...
( কৰনৈ কৰনৈ,
কাপুৰুষৰ দৰে পলাই আহিছো তোৰ কাষলৈ
তোৰ বুকুত মুখ গুজি উচুপো, দেচোন -
দেচোন আঁচল খন,লাজ ঢাকো )
...কাজৰী,
চুলেই জিকাৰ খোৱা কিহবাৰ বতৰা লৈ নাবাজে নেকি বুকুত তোৰ তুহীন বীণাৰ তান ?
মই যে তোৰ সলাজ বুকুৰ আঘোণী পথাৰ উকা কৰি নিয়া বলীয়া বান
সেই যে ৰং চাবলৈ বুলি তোৰ বেণী গাঁঠি খুলি
নাপালো বতৰা ৰঙেই যে দিছিল তোৰ প্ৰেমৰ জপনা মেলি...
( কৰনৈ কৰনৈ,
ধু ধু দুপৰবোৰে চোন তোৰ বুকুতেই চুলি মেলে
তথাপি কিয় আহে তোৰ ভৰা বুকু শুদা কৰো বুলি জেঠৰ খৰ
তোৰো আছে নেকি দুখ ?
আছে নেকি হিয়াত হেন্দোল তুলি চৰ খান্দি নিয়া অনেক বতৰা
ক'ম বোলোতেই থাকি যোৱা )
...কাজৰী ঐ,
তোৰ কলিজাৰ ফেৰেঙণিত মোৰ মনটোক বাহ বান্ধিব দিলি -
মই নাজানিলো, মই বিবেকহীন !
পথাৰ সেউজীয়া হাঁহি এটিৰে সৈতে সেই চাঁৱনি
মই নেদেখিলো,মই দৃষ্টিহীন !!
ফটিকাৰ নিচা সানি ওঁঠলৈ বিয়পিব খোজা এটি মিঠা অনুভূতিৰ পৰশো অনুভৱ নহ'ল
মই অনুভূতিহীন !!!
মই বধিৰ-অন্ধ
কিন্তু তই কাজৰী - তই যে বোবা হৈ ৰৈ গ'লি
এবাৰো নক'লি যে...
উহ ! কাজৰী !
বোবা কাজৰী !!
মুক কাজৰী !!!


মই ৰাজপথ  ---  শ্ৰী ভাস্কৰ জিৎ নাথ

নিথৰ স্পন্দনহীন শৰীৰে সৃষ্টিক সাবটি আজীৱন চিৰ কম্পনহীন মই ৰাজপথ,
পূব-পশ্চিম-উত্তৰ-দক্ষিণ সবাকে সামৰি ৰচোঁ একতাৰ জৰী, জীৱন নদীৰ সু-পথ ।
মোৰ বুকুতে বহে ভাগৰুৱা জীৱনৰ এটি দুটি আঁউসী নিশা,
কোলাতে শোৱে গৃহহীন নৰ-নাৰীৰ উচ্চ আকাংক্ষা ।
যেতিয়া সূর্যৰ পৰিধি সামৰি নিশাৰ নিয়ন লাইটবোৰ জ্বলি উঠে,
তেতিয়া নীলা শিয়ালৰ আঘাতত ধর্ষিত হয় মোৰ দেহা ।
মাজনিশা আজিও শুনো কোনোবা গাভরুৰ অসহায় আর্তনাদ.....
শুনো পুৱতি নিশালৈকে জাগ্রত মাতৃৰ পুত্র বিচ্ছেদৰ হিয়াভগা কান্দোন ।
সৌ সিদিনালৈকে বাজি আছিল..
মোৰ বুকুতে কোনোবা কানাইৰ মোহন বাঁহী,
বাজি আছিল গৰখীয়াৰ মুখত হেঁপাহৰ,
আদৰৰ বিহুটি ।
মই অসহায় হওঁ.....
যেতিয়া মোৰ কোলাতে বিস্ফোৰিত হয় তেজ ৰঙী জনতাৰ সপোনবোৰ,
ঠিতাতে বাগৰি পৰে নিষ্পাপ নির্দোষ মৃতদেহৰ অংশ বোৰ ।
কিদৰে বুজাওঁ.....
কণমানি শিশুটিক,
পিতৃৰ শিৰ কোলাত লৈ অশ্রু মচা পত্নীক ।
কিদৰে সান্তনা দিওঁ বৃদ্ধা মাতৃক,
মৃত ভাতৃক সাবটি উচুপি থকা ভগ্নীজনীক ।
মই আজি মৌন....,
ৰঙা ৰং বোৰ গাত সানি জীৱন্তে হৈ পৰিছো মৃত ।
মই নেজানো মোৰ কেতিয়া জন্ম,
বা কেতিয়া হব মোৰ এই যাত্রৰ অন্ত.... ।


হাতত এজোপা গছ লৈ  ---  বিজয় মিলি 

হাতত এজোপা গছ লৈ
নিৰৱত চকুযোৰ লাহেকৈ জপাই দিওঁ
উৰি আহক
অসামন্তিত সপোন এজাক ।
নিজানত অপেক্ষা কৰো অকলে
সেউজ হৈ আশা ।
আজি কালি বাস্তৱ নহয় নিৰল
ক্ষণতে লাগে তেজৰ দাগ 
অগ্নি- অনল ,আকাশে বতাহে 
পুৰা টায়াৰ গোন্ধ 
ক'ত নিমজ উশাহ ?
নিৱাত!!!
হাতৰ নিশ খেলত সহজতে
সৰে জীয়া পাত ।
চকুৰ আগত সহজ হয়,
অম্ভূত কান্দ ।
নিৰৱে চাওঁ 
তাৰেই যে অনুৰাগী ।
কৰ পৰা আহিব বিজয় 
তুমি মই যদি জেপত 
হাত ভৰাই থওঁ ।
মই বিজয়,
তুমি অজয়,
হাতত এজোপা গছ লৈ 
কৰো নিৰুদ্ৰৱ ।
তুলি দিওঁ, এটা হাতৰ পৰা আনটো হাতলৈ একোছা ফুল ।
পোখাবোৰ আহক নিধিৰজ্জনা নিভাৱনা বাবে
নিশ্বাসতে গুচি যাব পাৰিম 
নিৰলে অকলে 
অজান দেশলৈ ।
*******************************
বিঃদ্ৰ ঃ-  ইয়াত১/ বিজয়-যি জয় কৰে ।
    ২/অজয় -যাক জয় কৰিব নোৱাৰি ।


প্ৰসংগক্ৰমে ---  ইনতাজ হক 

যেতিয়া তাৰ জন্ম হয় নৰকত:
নিষিদ্ধ গলিৰ এন্ধাৰ এচুকত
জন্মনিৰোধ বিচাৰি আব্দুল্লাৰ হাহাকাৰ
গোপনবোৰ গোপনেই থাকি যায় দিয়কচোন,
আৰু গোপনীয়তাৰ স্বাৰ্থত হঠাৎ এজনৰ
ডাষ্টবিনতেই আৰম্ভ হয় জীৱনৰ অনুশীলন !
নলাৰ ঘোলাপানী খুচৰি শিকে
বিষয় জীৱনৰ ভোকৰ আদিপাঠ ।
খালীপেটৰ প্ৰতিজনেই বিকাশৰ শ্লোগাণ,
মাৰ্ক্স বা লেণিন-
ফুটপাথত নিৰুদ্দিষ্ট দুটি অচল মুদ্ৰা;
সিহতে যেন চিঞৰি চিঞৰি সুধিব গান্ধাৰীক:
শ কৌৰৱ জন্ম দি কি  কাহাণিও তুমি পুষ্টিহীণতাত ভোগা নাচিলা ?
চুৱাপাতৰ এৰেহা চেলেকি
সিহতবোৰো গাভৰু হয়,
মাংসৰ বজাৰত কেন্সাৰৰ দৰ দাম,
যৌৱনৰ ভৰত উখহা বুকুত
গাথি যায় জীৱনে নসহা গাথা ।
নিশান্তত যেতিয়া উচুপে গোপনে
কোনো এক অইল পেইন্টিংত
তুলিকা এপাটৰ আচোৰ পৰে ,
যেন এক বিষন্ন নাৰীৰ খহিব খোজা আচল
কিন্নৰেহে চাব খোজে গোপনে গোপনে ।
আৰু শেষত উৎসৱ বসন্ত ,
আৰ্টফেড বা বিগ বজাৰত
দৰদাম নকৰিবা মোৰ জীৱনৰ,
বিনামুল্যেই  তুমি পাব পাৰা
মাথো প্ৰয়োজন এখিলা বেলটৰ ।
বি.দ্ৰ: কাৰো ধৰ্মীয় আবেগক খোছ মাৰিবলৈ নহয়,কেবলমাত্ৰ ৰুপকতাৰ স্বাৰ্থতহে আব্দুল্লা-গান্ধাৰীক ভাড়া কৰা হৈছে ।


ম্মৃতি  ---  বিজয় মিলি 

ম্মৃতি
নিৰাশ্ৰয়,
            মোৰ নিৰহা সপোন ।
            কেনেকৈ নিৰুদ্ৰ কৰো
            নিৰ্ঋতি কপাল ।
আজি,
         নিতম তমা হাত
          নিভা আশাৰ শলিতা
         ন্মৃতিৰ পৃষ্টাবোৰ
          মেলিলে দুচকুলৈ
          নামি আহে
        আবতৰীয়া বৰষুণ এজাক ।


শাওণৰ কবিতা  ---  শ্ৰী ভাস্কৰ জিৎ নাথ

বুকুত এবুকু উদাস স্বপ্ন লৈ সংগোপনে জোনজনী বহি থাকে,
পথাৰৰ চিৰালফটা মৃত দেহটো লৈ ।
তাৰ সোঁ-মাজতে বহি হাঁকুটিয়া স্তুতি,
কজলা বৰষুণৰ নিটোল বন্দনা,
এবাৰ..,
এবাৰ মাথো দেখা দিয়া...
বছৰেকীয়া সপোনটো গোটাওঁতেই আইৰ তিনিলোচা হাঁহি বন্ধকীত ৰ'ল....
হালৰ গৰু, ৰোৱণীৰ হাতৰ পৰশ পথাৰত নপৰা হল,
বৰষুণহীনতাৰ  প্রতিবাদী হৃদয়খন ক্রমশ: হৃদয়তে মৰহিল,
ধর্না-আন্দোলন-বন্ধৰ আবেদনখন কাৰো চকুত নপৰিল ।
বাৰিষাৰ বাবে থোৱা চাকিটো নুমাই শেষ হ'বৰ হল,
সোণালী আঘোণৰ ছবি শুকাই মৰহি গ'ল ।
শাওণে এতিয়া কান্দে...
জীপালহীন বৰষুণত তিতি,
মন গলেই হাঁহে মৰহা শস্যবোৰ সাবটি ।


আৰুনো কিমান জ্বলিম  ---  ডিম্বেশ্বৰ কোচ

আৰুনো কিমান জ্বলিম
প্ৰতি নিশা, প্ৰতি পল
নিৰৱে… 
হব দিয়া, জ্বলিব দিয়া মোক… 
জ্বলি জ্বলি য়ে শেষ হব দিয়া 
মোৰ কবিতা
মোৰ গান
মোৰ ভাল পোৱা
নজনাকৈ…


মোৰ ৰঙৰ পৃথিৱী আৰু প্ৰেমৰ বাৰ্তা  ---  কবিৰঞ্জন দাস 

কিমান ৰঙৰ মেলা হে মোৰ বসুন্ধৰা মুক্ত মনেৰে বোলাইছা ৰঙৰ 
ৰহঘৰা প্ৰকৃতিক সজাই পৰাই তুলিছা ন ন সাজেৰে
 কিমান বিশাল তোমাৰ বক্ষ একো নাপাওঁ পাৰাপাৰ 
শত সহস্ৰ জনে তোমাৰ বুকুত জনমিলে তোমাৰ বুকুৰ অমৃত পান 
কৰি গাওঁ আমি জীৱনৰ জয়গান তোমাৰ ৰূপত ভোল গৈ ক'ত 
জনে ৰচিলে জীৱনৰ গান 
তুমি অপৰূপা সুন্দৰী মোহনীয়া নাই ৰূপৰ তুলনা
 তুমি মায়াবিনী ৰহস্যময়ী কৌতুহলৰো নপৰে ওৰ যুগ যুগ ধৰি
 বিলাইছা প্ৰেম অমৃতৰ বাণী সেয়েহে আমিও প্ৰেমিক তোমাৰ .... 
যুগ যুগান্তৰৰ......


দেৱদাস  ---  হেমেন নাথ

দিন বিক্ৰী কৰি
ৰাতি বন্ধকত থৈ
কিনিব খুজিছিলো
মাৰ বাবে অলপ জীৱন
ভাইটিৰ বাবে অলপ উশাহ
হাস্পতালৰ বিচনাত আছিল ভাইটি
মৰণ-জীৱনৰ শীৰ্ণ ৰচীত ওলমি
তুমি হয়তো পঢ়া টেবুলত বহি
মগজুত খোদাই কৰি আছিলা
এম এছ চিৰ কঠিন প্ৰশ্নোত্তৰ
প্ৰেয়সীয়ে দি গৈছিল
অলেখ ৰাতিৰ অনিদ্ৰা
যেতিয়া তোমাৰ চকুত আছিল
বিশ্ববিদ্য়ালয়ৰ বহল আকাশ
জ্যোতিমালা
মনত আছেনে কলেজৰ নাটক
য'ত তুমি হৈছিলা পাৰো
আৰু মই?
সেই পুৰণি দেৱদাস
যাৰ বাবে হায়
নাছিল চন্দ্ৰমুখী
সময় যে সলনি হ'ল ভাই
তোমাৰ লেকচাৰৰ বাবে
কটনৰ শ্ৰেণীকোঠাত ঠাহ খায় অলেখ প্ৰতিভা
আৰু চকুৰ ডাক্তৰে শীতল ভাবে ঘোষণা কৰে
মাৰ অনাগত জটিলতাৰ কথা
দুদিন ধৰি ছোৱালীজনীৰ জ্বৰ
ভাইটিৰ টেবুলত এন্টিডিপ্ৰেচেন্ট
মাৰ হাতত চেলাইন
আৰু মোৰ হাতত!
না: মদৰ বটল নহয়
বেংকৰ পৰা ঘুৰাই পঠিওৱা
লোনৰ এজাপ কাগজ
(উৎসৰ্গ: প্ৰিয় বন্ধু উৎপলৰ হাতত)


কেনি গ'ল সেই লৰালি --- বিষ্ণু বড়া

ধূলিয়ে-বালিয়ে মই ওমলা ল'ৰালিৰ
কেতিয়ানো পাৰ হ'ল মোৰ ল'ৰালিৰ আবেলি ।
নে নিজে উটুৱাই দিলো সময়ৰ বুকুত
সেই মোৰ হালধীয়া আবেলি ।
ভনিটি ঐ তইয়ো ছাগে পাহৰিলি
তাহানিৰ দুয়োটাই খেলা হেঙুলীয়া আবেলি
সেই বাবে তোৰ আজি দীঘল ওৰণি
হলিগৈ তই আনৰ ঘৰৰ এজনী
অতীত বোৰ সুমৰ জুইত সপি দি ।
দূৰৈৰ পৰা কোনে বা ৰিঙিয়াই মাতিছিল ,
লৈ আন বৰশী যাওঁ আমি দীঘলীয়া পুখুৰী ।
নাই আজি সেই লেচেকনি এচাৰি
তেওঁৰ হাতত আছে এডাল লাখুতি ।
নাই আজি গাবলৈ ''শিয়ালীয়ে নাহিবি ৰাতি''
দুচকু মুদিলে দেখা পাওঁ আইৰ মিঠা হাঁহি ।
প্ৰেমত পৰিছিলো এযোৰ কাজল সনা দুনয়নাৰ গৰাকী
তাকো হেৰুৱালো এদিন নিষ্ঠুৰ নিয়তিৰ ফান্দত পাৰি ।
মই ভাগৰি পৰিছো আজি
স্মৃতিৰ টোপোলাবোৰ বান্ধি
এৰি অহা দিনৰ ঠিকনা বিচাৰি ।


অভিমানী তুমি ---  ডিম্বেশ্বৰ কোচ

তুমিতো কোনো দিনেই অভিমানী  নাছিলা । 
অভিমান কৰাৰ মোৰ দেখোন মনতেই নপৰে । 
সেয়ে মৰমবোৰ অভিমানী নাছিল । 
আৰু এতিয়া… 
আৰু এতিয়া,  তোমাৰ অভিমানবোৰ 
মোৰ ভাল লগা হৈছে… 
ক্ৰমশঃ নিয়ৰৰ টোপালত তিতিছো নিৰৱে ।


তুমি এটা সুবাসিত ঋতু  ---  প্রীতিৰেখা দাস

তোমাৰ মোৰ চিনাকী বহু যুগৰ
আদিপাঠৰ বৰ্ণমালাত যেতিয়া
লুকা ভাকু খেলিছিলা মোৰ
আৰ্দস্বপ্নছায়াৰ কুসুম থলিত ,
তোমাৰ সুবাসত মই শিহৰীত হৈছিলো ৷
আহিন, তুমি বৰ ধুনীয়া……
তোমাৰ বাবে শেৱালি শেৱালি
আজি মোৰ বুকুৰ পদূলি ৷
বালিমাহী চৰাইৰ ডেউকাত উঠি
লৈ আহিছা মুঠি মুঠি শীতৰ কুঁৱলী ৷
ৰিব,ৰিব, বতাহত নাচি থকা কঁহুৱাৰ নাচোনত
বাৰে বাৰে থমকি ৰব খোজে স্ৰোতস্বিনীৰ স্ৰোত ৷
তুমি এটা সুবাসিত ঋতু ৷
তোমাৰ সুবাসৰ ৰাগীত মতলীয়া
হেজাৰ প্রেমিক কবিৰ বুকু ৷


আহিন এনেকৈয়ে আহে ---  প্রীতিৰেখা দাস

আকৌ এবাৰ এনেকৈয়ে হাহিঁ দিয়াছোন
তৰাফুলৰ চাপৰিত
কঁহুৱাফুলাদি ফুলি উঠক মোৰ মন ৷
আকৌ এবাৰ ৷৷
লিহিড়ী বতাহৰ সুৰেৰে
মুখৰিত হওঁক
তোমাৰ গানৰ মুৰ্চনা ৷
এতিয়া দেখোন
মোৰ প্রতিটো উশাহত
অনুভৱ কৰো তোমাৰ আত্মিক উপস্থিতি ৷
আহিন হইতো এনেকৈয়ে আহে,
শেৱালিৰ সুৱাসেৰে,
উৎচৱৰ বতৰাৰে,
কুৱঁলীৰ সুষমাৰে আৰু.....
আৰু
তোমাৰ হাহিঁৰে .....


এক অন্তহীন অপেক্ষা  ---  অভিনন্দন গোস্বামী

শীতৰ বৰষুণে সেমেকা কৰা গুৱাহাটীৰ এক আবেলি
হাজাৰ হাজাৰ বিলাতী গাড়ীৰ লাইটৰ পোহৰৰে চিকমিকাই যোৱা ৰাজপথলৈ চাই
হাতত ৰঙা গোলাপৰ পাহি এটি লৈ…..
তাই অহাৰ আশাত অপেক্ষাৰত মই ৷
ঠেঁটুৱৈ লগা জাৰত তাই মৰমতে গুঠি দিয়া উলৰ টুপিটো মূৰত পিন্ধি
জু-ৰোডৰ বাছ ষ্টপত বহি পৰিছো মই…..
হাজাৰ হাজাৰ মানুহ পাৰ হৈ গৈছে আগেদি
কাৰো যেন এই প্ৰেমিকৰ ফালে চাবলৈ অলপো আহৰি নাই
তথাপি মই আশাবাদী
হাতত ৰঙা গোলাপৰ পাহি এটি লৈ ……
তাই অহাৰ আশাত অপেক্ষাৰত মই ৷
দূৰৈৰ পৰা অহা এক সুমধুৰ সুৰৰ মূচর্ছনাত নিজকে যেন পাহৰি পেলালো মই
বুৰ গলো এক গভীৰ কল্পনাৰ সাগৰত……
পলকতে সাৰ পালো এক অজান আশংকাত!!
কিজানিবা নাহে তাই..
তথাপি মই আশাবাদী
হাতত ৰঙা গোলাপৰ পাহি এটি লৈ …
তাই অহাৰ আশাত অপেক্ষাৰত মই ৷
সময়ৰ কাটা দৌৰিছে, গোলাপৰ পাহিটিও যেন মৰহিবলৈ ধৰিছে
ৰাজপথত চিকমিকাই থকা লাইটৰ পোহৰো লাহে লাহে নোহোৱা হৈছে
ফুটপাথত বহি থকা আইতা এগৰাকীয়ে কাণে কাণে কৈ গ’ল মোক
‘ৰাতি হ’ল ভাইটি,,ঘৰলৈ যোৱা’
চাৰিওকাষৰ নিস্তব্ধতাত যেন জঠৰ হৈ পৰিলো মই
তথাপি মই আশাবাদী
হাতত ৰঙা গোলাপৰ পাহি এটি লৈ….
তাই অহাৰ আশাত অপেক্ষাৰত মই ৷


তোমাক লগ পোৱা সেই প্ৰথম সন্ধিয়া ---  অভিনন্দন গোস্বামী

তোমাক লগ পোৱা সেই প্ৰথম সন্ধিয়া
আজিও মনত পৰে
দুচকুৰ চাৱনিৰ মাজে মাজে কত যে কথা হৈছিল আমাৰ
তোমাৰ মিঠা হাহিঁৰ আভাসত কিছু সময়ৰ বাবে হ’লেও যেন থমকি ৰৈছিল বাটৰুৱা
পার্য্যমানে চেষ্টা কৰিছিলো মই….সেই আভাসৰ পৰা নিজকে আতঁৰাই ৰখাৰ বাবে…
কিজানি বা প্ৰেমত পৰো!!
আজিও মনত পৰে
তোমাক লগ পোৱা সেই প্ৰথম সন্ধিয়া ৷
এগৰাকী ভাল গায়িকা আছিলা তুমি
যাৰ সুমধুৰ গীতৰ সুৰে আন দহজনৰ দৰে মোকো কৰিছিল বলিয়া
লতাশিল বিহুতলিত তোমাৰ শ্ব’ চাবলৈ ধপলিয়াই গৈছিলো মই
অনুভৱ কৰিছিলো দেহ-মন কপাঁই যোৱা এজাক মলয়া বতাহৰ স্পর্শ
প্ৰেমৰ এই পিছলা বাটত ভালদৰেই পিছলি পৰিছিলো মই
আজিও মনত পৰে
তোমাক লগ পোৱা সেই প্ৰথম সন্ধিয়া ৷
সূর্য্যৰ কিৰণে ধৰা স্পর্শ কৰাৰ লগে লগেই
এক নতুন সপোনক লৈ ব্যস্ত হৈ পৰো মই
Whatsapp ত তোমাৰ Good Morning মেছেজ পাবলৈ সদায় আশা কৰো
যেন দিনটোৰ কর্ম কৰিবলৈ এক নতুন উদ্যম পাওঁ
Facebook ত তোমাৰ আটকধুনীয়া Profile Picture ত হৈ পৰো বিভোৰ
অনিচ্ছা স্বতেও Log Out বুটামটোত ক্লিক্ কৰিবলৈ বাধ্য হৈ পৰো মই
তোমাৰ Good Night মেছেজ নাপালে যেন ৰাতিয়ে নুপুৱায় মোৰ
এক লক্ষ্যহীন পথিকৰ নিচিনাকৈ এনেদৰেই অব্যাহত আছিল মোৰ যাত্ৰা
আজিও মনত পৰে
তোমাক লগ পোৱা সেই প্ৰথম সন্ধিয়া ৷
ধৰাৰ বুকুলৈ যেতিয়া নামি আহে সন্ধিয়া
তৰাৰ পৃথিৱীখন চাই চাই অন্য এক সপোনৰ জগতত বুৰ যাওঁ মই
পপীয়া তৰা এটি দেখিলেই যেন তোমাকেই বিচাৰিম মই
সদায় তৰাৰ দৰেই উজ্জ্বল হৈ জিলিকি থাকা তুমি
শেষেই নহওঁক যেন মোৰ এই অবিৰত যাত্ৰা
আজিও মনত পৰে
তোমাক লগ পোৱা সেই প্ৰথম সন্ধিয়া ৷


জীৱন ---  ৰিমকি ভাগৱতী

তোৰে মোহতে সহি থাকো কতযে
শুকৰ ঢ়ৌ....
তোৰ বুকুত ফুলিলে সুখৰ বকুল
মোৰো  বুকুলৈ এক্ষন্তেকতে নামি আহে  এহাজাৰতা
বসন্তৰ ঢ়ল ...
তই নিশিকালে মইনো  কেনেকৈ শিকিলো হেতেন
সুখ অথবা দুখৰ পাঠ!
তই আছ বাবেইতো আছোঁ মই আৰু মোৰ ছাঁ ,
তই দিয়া হাঁহিৰে তোকেই জীপাল কৰি,
তোৰেই জয় গান গাও ...
তই আশীৰ্বাদ হৈ বৰষিলে,
হেঁপাহ বোৰ লহ-পহকৈ গজি উঠে
বুকুৰ বাহিৰে ভিতৰে,
অকস্মাতে যেতিয়া তই পৰিধান  কৰহি
অভিশাপৰ পোছাক ,
অভিমানী মনটোৱে মোৰ এৰি যাব খোজে তোক ।
সাহসী সময়ে বাটতে  ভেটি  ধৰেহি মোক,
মই  পুনৰ মুখামুখি হওঁ তোৰ....
তোৰ মুখলৈ চাওঁ
আকৌ নিজকে বিচাৰি পাওঁ ...
জীৱন  তই আছ বাবেইতো আছোঁ মই....


শূন্যতাৰ আলিঙ্গন ---  ৰিয়ান স্মিথ্

নিশাৰ বুকুত সন্ধিয়া নমাৰ দৰেই
বৰষুণজাক নামি আহিছিল চহৰ খনলৈ,
যি চহৰৰ মাজ মজিয়াত থুপ খাই আছিল
মোৰ অভিনৱ হৃদয়ৰ এজাক সপোন |
বুকুৰ এচুকত মৰহি যোৱা মৰমবোৰ
মৰা সুতিটোৰ দৰে আজিও বৈ আছে নীৰৱে ,
চেঁচা বতাহজাকত কেতিয়াবা সাৰপাই উঠে
সময়ৰ জোলোঙাৰে নিগৰি থকা অতীতৰ শব্দবোৰ |
সাগৰ তীৰৰ ছবি দুচকুত আঁকি
মৌনতাৰ সতে উদযাপন কৰিছো,
নপোৱা হৃদয়ৰ বেদনাৰ স্মৃতি,
কোনো অভিমান ৰখা নাই কাৰো ওচৰত
কোনো অভিযোগ  কৰা  নাই সময়ৰ হাতত
মাথো দুহাত মেলি বুকুপাতি লৈছো শূন্যতাৰ আলিঙ্গন !


আত্মীয়  ---  ৰিমকি ভাগৱতী

অ' মোৰ আত্মাৰ সংগী সকল,
কুশলে আছানে.....
মোৰ হৃদয়-মন্দিৰত
বাজি উঠা 
প্ৰতিটো শঙ্খৰ ধ্বনিত 
তোমালোকৰেই
সুখৰ কামনা ।
তোমালোকৰ চকুত ফুলিলে আশাৰ ফুল
মোৰো হিয়াত গজি উঠে ক'ত যে হেঁপাহ ,
আৰু যদি হঠাতে অবতৰিয়া এজাক বৰষুণে 
জুৰুলি -জুপুৰি কৰেহি তোমালোকক,
মোৰো বুকুলৈ নামি আহে  বাৰিষাৰ ঢল ।
সুখেই হওঁক অথবা দুখ  
হাতত দিয়া তুলি দুহাত ,
একেলগে আগুৱাই গলে সময়েই 
সাজি দিবহি জীৱন উদযাপন কৰাৰ বাট ।
আহাঁ আমি ক্ষণভংগোৰ এই দুনিয়াক
প্ৰত্যাহ্বান জনাই ,
বিশ্বাসৰ ভেটিৰে ...
স্নেহৰ ইটা - বালিৰে...
মৰমৰ ৰঙেৰে ...
সাজি উলিৱাওঁ সেই শাশ্বত মহল,
য'ত  আমি  সন্তুষ্টিক কৰিম আমাৰ দাৰোৱান,
সুখক দাস ,
আৰু দুখ ক অতিথিৰ দৰে বহুৱাই কৰিম  ক্ষতকাৰ,
দুখ নিগাজিকৈ থাকিব  খুজিলে 
বান্ধি দিম দিয়া এটি সুকীয়া ঘৰ বুকুত ....
আৰু দুখে যদিহে  পচাই পেলাব খোজে  সুখ, 
তথাপিও প্ৰস্বয় দিম দুখক
পচিলেহে গুটি গজালি মেলাৰ দৰেই 
সুখেও গজালি মেলিব এদিন
আৰু ........
হে  মোৰ আত্মাৰ সংগী  সকল  
সেউজী  হব আমাৰো হেঁপাহ ৰ পৃথিৱী ॥


দুখ এনেকৈয়ে আহে  ---  কবিৰঞ্জন দাস

বিজ্ঞানৰ জখলাৰে বহু ওপৰলৈ 
উঠিলো কিন্তু এটা জোকাৰণিতে
 আকৌ তললৈ আহিলোঁ কেচাঁ 
মাটিৰ স্পৰ্শ বিচাৰি আকোঁৱালি
 লোৱা অ' বসুমতী আমি কিমানযে 
অসহায় এতিয়াও মাটিৰ মোহ 
প্ৰাণৰ মোহ ! 
শেষ শয়ণ কিমানযে দুখৰ 
আজিও সেই কৰুণ ঘটনাৰ সাক্ষী 
হৈ ৰলো !
 আৰু বা কিমান বাকী .....


হুমুনিয়াহ  ---  সত্যম কুমাৰ চাহু

তুমাৰ প্ৰতি থকা এই বহুমূলীয়া প্ৰেম
এদিন মূল্যহীন হব
তুমাৰ লগত কটোৱা এই ৰঙীন সময়
এদিন মাথো সোৱৰনী হৈ ৰব
কিয়নো এদিনযে তুমি হেৰাই যাবা
জন অৰন্যৰ গোহাত
হাবাথুৰি খাই বিছাৰি ফুৰিলেও
উকা হৈয়ে ৰব মোৰ দুহাত
প্ৰেম মানেই হেনো মিলন নহয়
মিলন মানেই হেনো প্ৰেমো নহয়
আনৰ সুখৰ বাবেও কেতিয়াবা
আতৰি আহিব লগা হয়
আনৰ দূখৰ বাবেও কেতিয়াবা
লগ দিব লগা হয়
এইয়াই জীৱনৰ একা-বেকা বাট
হাঁহি কান্দোন সূখ দূখৰ
যেন একোৱেই মুল্য নাই
মাথো সহ্য কৰি যোৱা
এটাৰ পাছত এটা


বিধৱা ---  প্ৰাণজিৎ বৰুৱা

"শিৰৰ সেন্দুৰ কন বৰ বিলাসী বস্তু অ ..."
কোনে জানো কৈছিল ,
হয়তো কোনোবা নাৰীয়েই কৈছিল ,
কিয় কৈছিল ?
নাজানে ??
আপুনি শুভ কাম এটা কৰিব খুজিছে ,
নাচায় উকা বাচন ,
নাচায় উকা কপাল ,
আপোনাৰ কামত এইবোৰে দিব জঞ্জাল ...
আপুনি ভকতৰ বাবে প্ৰসাদ সাজু কৰিছে,
সকলোৱে ধুই দিছে ,
কোনো বিধৱাই নজনাকৈ চুই দিছে ,
আপুনি জ্ঞানী বাবে
তেওঁক জ্ঞান অলপমানো দিছে
বিধৱা তিৰোতাই ভগৱানৰ  নৈৱদ্য চুব নাপাই ...
জাত যায় ,
কেনেবাকৈ  দেখিলেই
বগা সাজ
আপোনাৰ অথন্তৰ ঘটে
ৰাতিপুৱাই ,
চেহ
বগা সাজ যোৰাই চোন সঁচাকৈয়ে  বৰ নচুৱাই ,
কোনোবা দুখুনীক দেখোন  বাৰুকৈয়ে কন্দুৱাই ...
সেই স্বামী হাৰাৰ শোকেই জানো কম হ'ল,
যে সকলোৱেই আপোনাক কথা শুনাই গ'ল,
আপোনাৰটো নাছিল হেঁপাহ ,
স্বামীক হেৰুৱাৰ,
তথাপি হেৰুৱালে ,
বিধিৰ লিখন ,
কিন্তু আছিল হেঁপাহ জীয়াই থকাৰ
সেইটোও হেৰুৱালে
কাৰ লিখন এইটো ??
বাদ দিয়ক মই কৈছো
আপুনি জীয়াই থাকক,
বগা সাজ নালাগে ৰঙীন হৈ থাকক ,
হাঁহক আপোনাৰ জীৱনটো নতুনকৈ সজাওক ...
আৰু যিয়েই আপোনাৰ বিৰোধ কৰিব ,
লাগিলে এজনেই হওঁক বা
সমাজ এখনেই হওঁক ,
তেওঁক চিঞৰি চিঞৰি কওঁক ,
মই যদি বিধৱা স্বামী হীনতাৰ ,
তেন্তে তুমিও বিধৱা বিবেক হীনতাৰ...
So ,
Don't keep  me
away from happiness
you guys...
please
Mind  your own Business ...


এটি কবিতাৰ আঁৰত তুমি  ---  ৰিয়ান স্মিথ্

বহুদিনৰ পৰাই ৰৈ আছিল
দুটি চকুৰ আঁৰত এটি সজল চাওনি,
দুচকুৰ লাচ্যময়িতাৰ সৰল অনুভৱত
নিগৰি থকা কবিতাবোৰ
সিদিনা পঢ়ি চালো হঠাতে ,
আকৌ এবাৰ প্ৰেমিক হৈ পৰিছিলো!
অচিনাকি প্ৰেমৰ সুবাস অকণ
দেহত সানি লৈছিলো নজনাকৈ |
তুমি হাঁহি দিলেই সৰিপৰা মুকুটাবোৰ বুটলিবলৈ
এটি ব্যৰ্থ প্ৰয়াস কৰিবৰ মন গৈছিল,
যদিও সেই হাঁহিৰ আঁৰত লুকাই আছিল
মোৰ অচিনাকি কিন্তু তোমাৰ চিনাকী মৰম !
জনা নজনাৰ ভাওনাত বুজা নুবুজাৰ দোমোজাত
সপোনবোৰ হেৰাই গৈছিল এদিন জীৱনৰ বলুকাত,
অচিনাকিৰ পৰা চিনাকী হৈ পৰা মৰমৰ শব্দবোৰ
তোমৰ দৰেই আজিচোন আকৌ নিমাত !
মনৰ নিজানত কেতিয়াবা সাৰপাই উঠে
চিনাকী অতীতৰ বিষাদৰ সুৰবোৰ,
সময়ৰ বুকুত জীৱনে এৰি অহা
স্মৃতিৰ কবিতাবোৰ ভাহি আহে কেতিয়াবা
কিছুমান গানৰ সুৰত ৰিনিকী ৰিনিকী,
তোমাকো সজাম আজি মনৰ আকাশত
মোৰ জীৱনৰ এটি কবিতাৰ ৰূপত, 
অনাগত ভৱিষ্যতৰ বুকুত লুটিয়াই চাম এদিন
স্মৃতিসনা অতীতৰ ভালপোৱাৰ পৃষ্ঠাৰ মাজত !


দূখ  ---  বিশ্বজিত নাথ

গতিশীল সময়ৰ নিস্তব্ধতাত ডুবি
সৃষ্টি কৰো শব্দৰ বাংময়
দূখৰ স্মৃতি ভাৰাক্ৰান্ত নিশা
আঙুলিৰ মূৰত গনো সময়
অতীতৰ স্মৃতিৰ ক'লাজ সুচৰি
বিচাৰো সূখৰ সংঞ্জা
হৃদয়ৰ বীনাত বাজি ৰয়
কেৱল দূখৰ ঝংকাৰ ।


ব্যতিক্ৰম ---  সত্যম কুমাৰ চাহু 

ইমানো অমানৱ নহও যে
আপোনাৰ বিপদৰ সময়ত
মই হাহিঁৰে জীৱন কটাম
ইমানো নিষ্ঠুৰ নহও যে
আপোনাৰ কটা ঘাত নিমস ছটিয়াই
শান্তিৰে বিশ্ৰাম লম
এইয়াতো এক জীৱন
বহু সাধনাৰ বলত পোৱা
আশিষ পুষ্ট মানৱ জীৱন
য’ত থাকিব লাগিছিল
ইজনে সিজনৰ ওচৰত 
আস্থা বিশ্ৱাস আৰু সহায়ৰ হাত
কিন্তু এইবোৰ কি
ব্যতিক্ৰম হ’ব বিছাৰো এইবোৰৰ পৰা
মই কেতিয়া শান্তি পাও জানে
যেতিয়া আনক নিস্ৱাৰ্থভাৱে সহায় কৰো
আৰু সেই সহায়ৰ পৰা ব্যক্তিজনে
অন্তৰত শান্তি লাভ কৰে,
তেতিয়া, তেওঁ লাভ কৰা শান্তিতকৈ দুগুন ।


পিতাই  --  প্ৰাণজিৎ বৰুৱা

পুৱাই সকলোতকৈ সোনকালে উঠা মানুহজন কোন,
বাৰীৰ ঢাপত জিকা ৰোৱা মানুহজন,
তিনিজনী গাই গৰুৰ গোবৰ পেলাই গাখীৰ খিৰোৱা মানুহজন ,
মোৰ পিতায়েই হয়  চোন ...!
কন্দা দেখা নাই আজিলৈকে পিতায়ে এদিনো ,
কি পিতাইৰ দুখ নালাগে নেকি ?
উহো
পিতায়ে আমাক সাহস দিবলৈকে ,
চাগে সকলো দুখ মনতেই থয় ৰাখি...
নিদিয়ে দুখবোৰ চকুলো হৈ যাবলৈ উটি,
পিতাই সাহসী বহুত সাহসেৰে জীৱনটো যায় অকলেই  যুজী ...
পিতাইৰ তিনিটা চোলা ,
দুটা পেন্ট ...
আটোমটোকাৰীকৈ ৰাখে
পিন্ধি ফুৰে জীৱনটো ,
আৰু আমাৰ বাবে সাচি থয় পৃথিৱীৰ সমস্ত এনজয় মেন্ট...
আস ,
পিতাইৰ যে কি আপোনভোলা মনটো ...!
আমাৰ লেভিছ দেনিজেন ,
পাৰ্ক এভিনিউৰ সুবাসৰ বাবেই পিতাইয়ে মাটিত পেলাই যায় ঘাম ,
আমাৰ প্ৰতি সাজ মাছ মঙহৰ ভাতৰ বাবেই কৰি যায় দুগুণ উৎসাহেৰে কাম,
নিজৰ বাবে গেঞ্জী এটা কিনিবলৈও চিন্তা কৰে হাজাৰ বাৰ,
পিতায়ে কিন্তু এবাৰো নুসুধে আমাৰ বিলাসী সামগ্ৰীবোৰৰ কিমান দাম ,
সকলোবোৰ যোগাৰ দি যায় বিনা প্ৰতিবাদে ,
আমাৰ সুখৰ বাবেই পিতায়ে কৰি যায় জীৱন ভৰ এই সংগ্ৰাম ...
পিতাই তোমাক হাজাৰ বাৰ চালাম !!
পিতাইৰ সপোন বোৰ হেনো আমাতেই আৰম্ভণি আমাতেই শেষ,
তেওঁ নিজৰ সপোনবোৰ আমাৰ দ্বাৰা পুৰাব খোজে,
আমাক শিক্ষিত কৰি তুলিবলৈ আও মৰণে যুজে ,
পিতায়ে আমাৰ ওপৰত কেতিয়াও একো বোজা জাপি নিদিলে ,
তেওঁ আমাৰ সকলো আশা ,
বিচৰা সকলো বোৰ,
একো নোকোৱাকৈয়ে মনৰ অদৃশ্য
সাকোঁ এদালেৰেই যেন দেখে ,
বুজে ...!
পিতাই মোৰ সহজ সৰল,
পিছে মনটো আৰু জ্ঞানৰ ভঁৰালটো তেওঁৰ
বহুতেই বহল ,
পিতায়ে কথা বোৰ খুউব গহীনাই কয় ,
বহুত কাহিনীয়ে তেওঁৰ মনত ৰয়,
তেওঁ ভাগৱত পঢ়ে,
আলোচনী পঢ়ে ,
অলপ মান টিভিৰ আগত বহে,
আৰু প্ৰায়ে মাৰ গালি বোৰো মনে মনেই সহে ,
হা হা পিতাই বৰ সহনশীল ...!
পিতাইৰ মনটো চঞ্চল হোৱা দেখা নাই,
পিছে আমাৰ বিপদৰ সময়ত তেওঁ প্ৰায়েই ধৈৰ্যৰে বাট দেখুৱাই যায়,
পিতাইয়ে যি দৰে সকলো ছাত্ৰ ছাত্ৰীৰ জীৱন পোহৰাই ,
সেইদৰেই আমাকে বহুত কথা প্ৰতি দিনেই শিকাই যায় ...
সঁচাকৈয়ে
তুমি অবিহনে মই বিৰাট অসহায় হ'ম
পিতাই
তুমি থাকিবা যেন মোৰ কাষত এনেদৰেই সদায়,
মোৰ বাবে ভগৱান বেলেগ নাই ,
দেৱতা মোৰ দেউতাই ,
যি মোৰ মুৰত আলফুলে হাত ফুৰাই,
দুখত সান্তনা ,
সুখত উৎসাহ ,
বিপদত বাট দেখুৱাই ,
যি সমস্ত জীৱনটো আমাৰ বাবে উৎসৰ্গা কৰি যায় ,
দেউতাৰ সম কোনো নাই ,
কোনোৱেই নাই ...
হয়
সকলোতকৈ শ্ৰেষ্ঠ মোৰ মৰমৰ এই পিতাই !!
-------------------------------------
( ১২ মাৰ্চ ২০১৫ )


একাপ চাহৰ দাম  ---  প্ৰাণজিৎ বৰুৱা 

কিমান দামী হব পাৰে একাপ চাহ ,
প্ৰায়ে বৰ কষ্ট দিয়ে
আস !
দুকঠা মাটিৰ কেঁচা এটি ঘৰ ,
পৰিয়ালৰ মানুহ কেইটাৰ বৰ মৰমৰ ,
খেতি মাটি দুপুৰা ,
হাতত নাই কাম ,
ভন্তী আবিয়ৈ পিতাই ৰুগীয়া ,
প্ৰাপ্য চাকৰি এটা বিচাৰি গলো ,
খুজিছে তেওঁলোকে
মাটি ভেটি বিক্ৰী কৰি দিব লগীয়া হোৱা
একাপ চাহৰ দাম ....
হে চাহাব মাটি অবিহনে কি খাম ,
কেনেকৈ বাৰু আপোনাক মই এতিয়া
পাঁচ লাখ টকীয়া
চাহ একাপ খুৱাম ।
একাপ চাহৰ দাম ...
দেউতাৰ অৱসৰ ,
সকলোৱে লৈছে খবৰ ,
দেউতা বৰ সহজ সৰল
সকলোৰে সেয়ে বৰ মৰমৰ ...
সকলোৱে বুজাইছে শিক্ষক এটা মহৎ বৃত্তি
ঠিকেই পিছে
তুমি এতিয়াহে দেখিবা এই বৃত্তিৰ কি সন্মান ,
অফিচে অফিচে ঘুৰিবা বহুত কথাই নকৈ বুজিবা ,
বাৰে প্ৰতি পাবা আব্দাৰ
চাহ খাবলৈ কিবা এটা দি যাওক চাৰ ...
চাহ
এৰা এই কাপ স্পিচিয়েল চাহৰেই বৰ দাম ,
বৰ দাম ...!!
একাপ চাহৰ দাম ...
এৰা
বহুতৰ বাবেই এইয়া এতিয়া তেনেই সহজ কাম ,
একাপ চাহৰ দামত এটা ফ্লেট ,
পত্নীৰ বাবে দায়মণ্ড চেট ,
একাপ চাহৰ দামতেই পঞ্চাশ হাজাৰ টকাৰ শাৰী ,
একাপ চাহৰ দামতেই যদি আহে বলেৰ' ছাফাৰী ,
তেন্তে কেনেকৈ বাৰু
এই চাহৰ দাম নোলোৱাকৈ পাৰি ...!!
হা হা
একাপ চাহৰ দাম ...
মাজে মাজে ভাবোঁ
কোনে  নাখাই বাৰু এই চাহ ?
হয়তো
যি নাখাই
সি হয়তো সুবিধাই পোৱা নাই  খাবলৈ ,
অথবা তেওঁৰ অভাৱ বৰ্তমান সসীম ...
নতুবা
তেওঁ এতিয়াও শিকা নাই  হয়তো
বিবেকক বন্ধকত থবলৈ !!
যিহেতু একাপ চাহৰ দামত ,
তেওঁৰ তথাকথিত ষ্টেটাচ বাঢ়ি যায় সমাজত ,
তেন্তে এই দাম বাৰু  নোলোৱাকৈ কেনেকৈ থাকে,
কিন্তু বাপু মনত ৰাখিবা
বাপৰ ধনেও নাটে পাপৰ ধনেও নাটে ...
লিখি লোৱা এতিয়াই
আৰাম আৰু হাৰামৰ ধনে সদায়েই বিপদ মাতে ...!!
সাৱধান ,
নকৰিব মিছাতে মানুহ জাতিটোৰ বদনাম ,
নহলে সময়ত নিজেই মানুহ হোৱাৰ বাবে
বৰ লাজ পাম ...
সেইয়ে অনুৰোধ ,
কৰি উঠি
আপোনাৰ দায়িত্বৰ কোনো কাম ,
পাৰে যদি আৰু নুখুজিব আমাক এই
একাপ চাহৰ দাম ... ।
নোট : একাপ চাহৰ দাম খুজি আপোনাৰ সন্মান লাঘৱ নকৰিব ,
চাহৰ দাম নোলোৱাকৈয়ো আপুনি সুখেৰেই থাকিব পাৰিব,
পিছে আপোনাৰ এই চাহৰ দামৰ  বাবেই কাৰোবাক দুখ দি ,
আপুনি সদায় বিবেকৰ ওচৰত শিৰনত কৰি সুখী হব কোনোদিনেই  নোৱাৰিব ...!!


এপাহ ৰঙা গোলাপ  ---  বিশ্বজিত নাথ

মোৰ অনুভবী মনৰ সেউজীয়াখিনিৰ সিপাৰে
তুমি ফুলা এপাহ ৰঙা গোলাপ 
অভিমান সামৰি পাহিবোৰে
হাত বাউলী মাতে মোক কাষলে
নীলা আকাশৰ সমস্ত মৰম
ঢিলিব বিচাৰে মোৰ কুমলীয়া হিয়াক
কেতিয়াবা অভিমানত কলা পৰে নেকি
ৰঙা নিতুল পাহিবোৰ
মোৰ হৃদয় উকা কৰি
নেযাবা কোনোকালে আতৰি
বিচাৰো তোমাৰ উমাল পৰশ
তৃষ্ণাতুৰ হিয়াখনিত
থাকা যেন চিৰ জীৱন
এপাহ ৰঙা গোলাপ হৈ ফুলি ।


উজাগৰী নিশা  ---  বিশ্বজিত নাথ

তোমাৰ অপেক্ষাত কটাইছো 
বহু উজাগৰী নিশা 
কেৱল তোমাৰ অপেক্ষাত 
আজিও উজাগৰে আছো 
তোমাৰ স্মৃতি বুকুত সাবটি 
জানোছা তুমি আহাই 
মোৰ উদংবুকু মৰমেৰে জীপাল কৰিবলৈ
টোপনিৰ আক্রমনত জর্জৰিত চকুৰ পতাযোৰ ক্রমে গধূৰ হ’বলৈ ধৰিছে কিন্ত তুমি অহা নাই এতিয়াও 
নে এতিয়াও পৰি আছা অংগক্ষত হৈ নিসংগতাৰ সংগত 
উৰিয়ামঘাটৰ কোনোবা নির্জন পথাৰত 
মানসপটত ভাহি উঠিছে উৰিয়ামঘাতৰ সেই বর্বৰ দৃশ্য
কেনেদৰে অত্যাচাৰ কৰা হৈছিল মানবতাক 
আজিও কপি উঠে কলিজা 
চকুত ভাহি উঠিলে সেই দৃশ্য
খঙত,ক্ষোভত,দৃখত....
মন যায় ধৃতৰাষ্ট্রবোৰৰ শাসনৰ বাঘ জৰী উফৰাই পেলাম
পাতিম এক শান্তিৰ অসম 
গঢ়িম এখন সোনৰ অসম ।


স্বপ্নৰ ৰেলগাড়ী  --- ৰিয়ান স্মিথ্

এটি দীঘল উকীৰ সতে সোমাই পৰিছিল
মোৰ জীবনৰ স্বপ্নৰ ৰেলগাড়ী
কোনোবা নেদেখা ভবিষ্য়তৰ বুকুত,
লাহে লাহে অচিনাকি হৈ পৰিছিল সময়
চিনাকী স্টপেজবোৰো এতিয়া বহু দূৰত
কেতিয়াবা অতীতে ৰিঙিয়াই মাতে
এৰি অহা স্মৃতিৰ বুকুত,
জীৱনৰ আন্ধাৰবোৰে বিচাৰি ফুৰে
নতুন দিগন্তৰ সোণালী কিৰণ |
সুখ দুখৰ দুটি চিৰিৰ ওপৰত ধাৱমান
বৰ্নিল জীৱনৰ একা বেকা গতিপথ,
বিষাদৰ বাহিৰ সুৰত ভাহি আহে কেতিয়াবা
হেৰুৱা অতীতৰ চিনাকী সুৰবোৰ,
শব্দবোৰে ভূমূকি মাৰে কবিতাত
মৰমে গুণগুণায় হৃদয়ত
অচিনাকিবোৰ হৈ পৰে চিনাকী
নতুনবোৰ হৈ যায় আকৌ পুৰণি,
এনেদৰেই আগবাঢ়ে জীৱন
চিনাকী অচিনাকি ছবি বুটলি
এখনি স্বপ্নৰ ৰেলগাড়ী ৰূপত !


স্নেপচট্  ---  বিকিৰণ পাঠক

আবেগময় জীৱনৰ সুকোমল দলিচাত
পাৰি থবি স্মৃতিবোৰ
মই আহি শুম...
সপোনে আহি যেতিয়া উকিয়াই ফুৰিব,
সিঁচি দিবি ধূসৰ বীজবোৰ
মই আহি বুটলিম...
প্ৰাণোচ্ছল নিশা কিদৰে ভটিয়াই যায় 
অনাখৰী কথাবোৰ ?
কিদৰে চেকুৰী যায় অনৰ্গল বাট
ধূলি উৰুৱাই - ঢৌ সিঁচি সিঁচি ??
এই যেন চকাছন্দা পৰত কুহেলিকাই আকৌ কৈছে তোৰ কথা -
নে মোৰ ?
নে তেওঁৰ ?
কাৰ ?? কাৰ কথা ???
মই কৈ যাও আৰু তই শুন
তই কৈ যা আৰু মই শুনো
আৰু তেওঁ ? তেওঁ কৈছিল জানো ?
হয়তো কৈছিল - মাথো তই নুশুনিলি
                       - মাথো মই নুশুনিলো
কোলা পোচাকৰ আঁৰত যেতিয়া লুকাই পৰে পৃথিৱী,
অস্থিৰ ওঠৰ অস্থিৰ ৰামায়ণে কিদৰে খেলে লুকাভাকু ?
মই নাজানো
হয়তো তয়ো নাজান
আৰু তেওঁ - হিঃহিঃ মই জানো - তেৱোঁ নাজানে
                                             কোনেও নাজানে !
                                             কোনেও নাজানিব !!!


বিচিত্ৰ পৃথিৱীৰ বিচিত্ৰ মানুহ  ---  ৰিয়ান স্মিথ্

ফুটপাথৰ ওপৰত নতুবা
ৰাস্তাৰ কাষৰ ভঙা পজাৰ তলত
শুই থাকে সিহঁতৰ সপোনবোৰ,
ফাটি যোৱা কাপোৰেৰে লুকাবলৈ চেষ্টা কৰে
বুকুৰ শুকাই যোৱা কামিহাৰবোৰ,
এমুঠি ভাত আৰু এখন ৰুটিৰ বাবে
কনমাণি কলিজাটি কৰে হাহাকাৰ………!
সিহঁতৰো এটি জীৱন আছে
আছে জীয়াই থকাৰ অধিকাৰ,
সিহঁতেও পৰিচয় দিয়ে মানুহ বুলি |
একেখন আকাশৰ তলতেই 
আৰু থাকে কিছুমান মানুহ
যাৰ সপোনবোৰ আকাশত উৰে,
থাকিবলৈ ৰাজ-অট্টালিকা আছে
কাপোৰ থাকিও যি নগ্ন হৈ ঘূৰে,
একেই পথৰে যাত্ৰী আমি
একেটাই আমাৰ লক্ষস্হান,
একেখন পৃথিৱীৰে বাসিন্দা আমি
তথাপি বিভাজন উচ্চ-নীচৰ |


কবিতাৰ ভাষা ---  কবিৰঞ্জন দাস

যিমানেই আতৰি থাকিব খোজো তোমাৰ পৰা
সিমানেই তোমাৰ প্ৰেমত
পৰো বাৰে বাৰে
কবিতাৰ ভাষা এনেকুৱাই হয় চাগে
পাহৰি যাম বুলি ভাবিলেও তোমাৰ
ওচৰলৈ টানি আনে বাৰে বাৰে ...!
নালাগে মোক সন্মান নালাগে মোক স্বীকৃতি 
মাথো লাগে এখন বিশাল হৃদয় 
যত থাকিব খোদিত তোমাৰেই নাম 
শিৰত লম তোমাৰ চৰণৰ ধূলি 
এইয়াই হব মোৰ বাবে আশীৰ্বাদ !


দলিল ---  হেমেন নাথ

মোৰ চকুলোৰে তিয়াব খোজো তেওঁৰ বুকু
মোৰ সুখৰ বসন্তই ছুই যাওক তেওঁৰ আকাশ
মোৰ হৃদয় মাজুলীৰ অনাঘ্ৰাত ফুল
তেওঁৰ বাবে
মোৰ নিঃসঙ্গ নিশাৰ সপোনত তেওঁৰেই চকুৰ কাজল
এনেকৈয়ে আহে বিষাদৰ বিষন্ন ঋতু
আৰু খহে হৃদয়ৰ গৰা
এয়া যে তুমিহীনতাৰ বান
আঁকিব দিয়া মোক তোমাৰ চকুত ৰামধেনু
য'ত বাহ সাজে বিষাদৰ চৰায়ে
দিগন্তলে' বিয়পা তোমাৰ সেওঁতাত
সানিব দিয়া মোক প্ৰেমৰ আবিৰ
কঙাল এই নিঃকিন বহেমিয়ান কবিৰ পঁজা
তুমি নাই
তুমি নাই
*উত্সনর্গা : মোৰ স্বপ্নৰ নাৰী অনুপমাৰ হাতত


প্ৰেমৰ সুগন্ধি   ---  ৰিয়ান স্মিথ্

কেতিয়াবা আহিবা মোৰ বুকুৰ পথাৰত
সেউজীয়া কঠীয়া ৰুবলৈ
ভৰবাৰিষাৰ বোকা-পানীৰে লুটুৰি পুতুৰি হৈ
খেলিম আমি প্ৰেমৰ খেলা উন্মনা হৈ |
পাৰিলে ফাগুন হৈ আহিবা মনলৈ
পচোৱা বতাহজাক চুলিৰ ভাজত লৈ
তোমাক দেখিলেই ফুলি উঠিব পলাশ
ৰঙীন সপোনবোৰ দুহাতত লৈ |
কবিতা কবিতা লগা তোমাৰ ওঠৰ শব্দবোৰ
বৰষুনৰ দৰেই সৰি পৰে কেতিয়াবা
মোৰ চোতালৰ শুকান বালিৰ ওপৰত
আৰু সজীৱ কৰি তোলে হেৰুৱা প্ৰেমৰ সুগন্ধিবোৰ |
তুমি হয়তো কবিতাৰ শব্দ হৈ ভাল পোৱা
মইও ভালপাও তোমাৰ গানৰ সুৰ হ'বলৈ
জোনাকৰ সন্ধিয়া এটি মোৰ সতে কটাবা এদিন
কথা দিলো ,পাহৰি পেলাবা বুলি দিনৰ পোহৰ !


ডাৱৰ  ---  শিৱ প্ৰসাদ হাজৰিকা

তেওঁৰ মৌনতাত
এখন গোমা আকাশ
চাই থাকোঁতেই
নীলাবোৰে গৰজি উঠিছিল
ক্ৰমশঃ দুখবোৰ
ববৰষুণ হৈ সৰিছিল ।


প্ৰয়োজন  ---  সত্যম কুমাৰ চাহু

আমি সচেতন হ’বৰ হ’ল
নিজকে সংশোধন কৰিবৰ হ’ল
বহুত শুনিলো বহুত কৰিলো আনৰ কথাত
 সচাতো এতিয়াহে সোমাইছে আমাৰ মাথাত
প্ৰতিনিধি সলাওতে সলাওতে 
দেশ খনকে সলাই পেলাইচো
মূখা পিন্ধাবোৰকে শ্ৰেষ্ঠ মানি
বৰ ভূল কৰিচো
নাই নাই আৰু নোৱাৰি বহুত হ’ল
প্ৰকৃততেনো দোষ কাৰ
আমি সুবিধা দিয়াৰ বাবেহে
তেঁওলোকে সুবিধা লৈচে নেকি
আমি বোৰে মাথো সমালোচনাৰেই
দায়িত্ত্ব সামৰিছো নেকি
আন্দোলনকেই শেষ পথ মানিচো নেকি
নে এইবোৰেৰে আমিও মাথো
সস্তিয়া জন সমৰ্থন আদায়ৰ চেষ্টা কৰিছো
নাই নাই আৰু নহ’ব বহুত হ’ল
আই মাতৃক এতিয়া আপোনাৰ প্ৰয়োজন
আপোনাৰ মোৰ সকলোৰে 
মাথো সত চিন্তা আৰু কৰ্মৰ প্ৰয়োজন
আমি সকলোয়েই কৰিব লাগিব
ইয়াৰ দায়িত্ত্ব বহন
যাতে গৰ্বেৰে কব পাৰো
     জয় আই অসম ।


এটি সৰাপাতৰ কবিতা  ---  ৰিয়ান স্মিথ্

তাইৰ বুকুখন শুকাই গৈছিল
হেৰাই গৈছিল জীৱনৰ ৰঙবোৰ,
এতিয়া আৰু কোনেও তাইৰ ওচৰত
সেউজীয়া বিচাৰি আমনি নকৰে,
নিস্ঠুৰ সময়ৰ হাতত
তাই নিজকে বিলাই দিলে আজি |
এদিন আকাশ চুব বিচাৰিছিল তাই,
সেয়ে আকাশৰ বুকুত ৰচিছিল
সেউজীয়া হৃদয়ৰ কবিতাবোৰ,
হয়তো অভিমানী হৈ পৰিছিল তাইও
কাৰোবাৰ বুকুৰ মৰম পাই,
পাহৰি পেলাইছিল নিজকে
বলিয়া যৌৱনৰ সুবাস লৈ |
উতনুৱা বতাহ এজাক
এদিন তাইৰ বুকুতে আহি জিৰাল,
উৰি গ'ল কৰবালে তাই
লেৰেলি যোৱা অভিমানৰ চোলা পিন্ধি,
সৰিপৰিল আকাশৰ পৰা হঠাতে
নীৰৱ কলিজাতি সাৱটি |
কাৰোবাৰ ভৰিৰ গোচকত
হাৰ-মূৰ ভাঙিল তাইৰ দেহৰ,
দুখবোৰ বুটলি আনিলো মই
তাইৰ বুকুৰ মাজৰ পৰা,
শব্দৰ আলমত সাৰপাই উঠিল
এটি সৰাপাতৰ কবিতা |


এটি কবিতা আৰু কিছু সময়  ---  ৰিয়ান স্মিথ্

সময়ৰ বুকুত ৰৈ থকা ছবিবোৰে
ভাহি অহা গানৰ শব্দৰ সুৰবোৰে
চিনাকী মানুহৰ অচিনাকি কথাবোৰে
কেতিয়াবা বিষাই তুলে  বুকুখন,
যেতিয়া সাৰ পাই উঠে জীৱনে
আপোন কোনোবাক কাষত বিচাৰে
নিস্থুৰ সময়ে দি যায় সততে
স্বাৰ্থপৰ মনৰ মানুহবোৰ কাষতে |
মৰমৰ নদীখন শুকাই গ'ল
প্ৰেমৰ বৰষুণৰ অভাবত
হৃদয়ৰ ভাষাবোৰো হেৰাই গ'ল
ভালপোৱা ছবিখনৰ বিৰহত |
সময় সলনি হ'ল নে পৃথিৱী
মানুহ সলনি হ'ল নে মনবোৰ
বুজি নাপাওঁ কথাবোৰ অকণো
জীবন নামৰ ওখোৰা মোখৰা পথত |
সৰুতে ভাবিলো ডাঙৰ হ'লে ভাল
ডাঙৰ হৈ দেখিলো সৰুকালেই সুখৰ
আইৰ কোলাত উমলা কথা
আজি সাধুকথাৰ লেখিয়া |
হেৰাই যাৱ মন যায় কেতিয়াবা
স্মৃতিৰ বুকুৰ পৰা আজুৰি অনা
কবিতা কবিতা লগা শব্দৰ
অতীতৰ মিঠা শিহৰণ বোৰত !


এটি কবিতাৰ সন্ধানত  ---  ৰিয়ান স্মিথ্

কবিতা এটি বিচাৰি ফুৰিছিলো
যোৱা কেইদিনমানৰ পৰা,
আলিয়ে ,গলিয়ে,ৰাস্তাৰ মাজেৰে
বিচাৰি চলাথ কৰিলো ,
ক'তো নাপালো তাইৰ হেৰুৱা ঠিকনা |
ৰাতিৰ আন্ধাৰত সৰি পৰা
জোনাকৰ শব্দবোৰ খোপিয়াই
নিয়ৰৰ টোপাল বুটলি ফুৰোতে
সিদিনা খবৰ পালো হঠাতে,
তাই হেনো আজিকালি
কবিতা হৈ ভাল নাপায়
সেয়ে গুচি গৈছে কোনোবা
চিত্ৰ শিল্পীৰ কাষলৈ,
বুকুত সানি লৈছে ৰঙৰ বোল
পিন্ধি লৈছে দুখৰ চোলা,
তাইৰ ছবিখন আৰি দিয়া হৈছে
প্ৰদৰ্শনীৰ মাজ মজিয়াত,
বহুতৰ কেমেৰাৰ মাজত
আবদ্ধ তাইৰ দুনয়ন,
ভিৰবোৰ ঠেলি সোমাই গৈছিলো
আজুৰি আনিব খুজিছিলো
তাইক ছবিৰ মাজৰ পৰা,
তাইৰ দুচকুৰ পৰা নিগৰিত
তপত চকুলোবোৰ
শব্দৰ দুহাতেৰে বুটলি লৈছিলো,
মই বিচাৰি ফুৰা কবিতাটি
সেই ছবিখনতে সোমাই আছিল
বহু দিনৰ অপেক্ষাত |


ভোগালীত কান্দোনৰ ৰোল  ---  ঋতুপৰ্ণ ৰয়

নাকান্দিবি অ বগী তই…
তোৰ কান্দোন নুশুনে মানুহে।
সিহঁত আজি ভোগত ব্যস্ত।
তোৰ গোচৰ শুনিবলৈ সিহঁতৰ সময় নাই ।
তোৰ লগৰী হেৰুৱাৰ দুখ নুবুজে সিহঁতে……
পেকপেকাই তই সিহঁতৰ পিছে পিছে নাযাবি
সিহঁত এতিয়া ভোগত ব্যস্ত ।
তইতো নেজান…
তোৰ লগৰী যে উৰুকাৰ নিশাৰ ভোজ হ'ল ।
বিচাৰি চালে হয়তো পাবি,
তাৰ হাড় মুৰ চুৱা পাটনিত…
তই চাগে বহুত সপোন দেখিছিলি বগী,
অহা বাৰিষাত দুয়ো হিয়া উজাৰি সাতোৰাৰ,
বৰষুণত তিতি তিতি
নাচি বাগি গান গোৱাৰ…
তোৰ সপোনবোৰ অকালতে ভাঙি গ'ল অ'
তোৰ লগৰী যে উৰুকা নিশাৰ ভোজ হ'ল ।
তহঁতৰ বৰ দুৰ্ভাগ্য অ' বগী
মানুহৰ ভোগৰ বাবে সাৱটিব লগা হৈছে
অকাল মৃত্যু।
বুকু পাতি লব লগা হৈছে,
আপোনজনক হেৰুৱাৰ বেদনা ।
নেকান্দিবি তই,
বগা সাজযোৰ পিন্ধিয়েই জীয়াই থাক ।
তইওতো নেজান…
তইও যে হব পাৰ,
ভোগালীৰ ভোগৰ সামগ্ৰী……।


চাকি  ---  অংকুৰ জ্যোতি বুঢ়াগোঁহাই

ৰাতিটো শেষ হ'ল,
শিতানৰ টিপ চাকিটো
অলপ আগেয়ে নুমাল,
মোৰ দুচকুত এতিয়াও
সাৰে আছে শেষ নিশাৰ এন্ধাৰ।
শেতেলীৰ কাষৰ খিৰিকী খন
খুলি দিলো,
বতাহত এখিলা দুখিলাকৈ সৰিছে,
একেচিয়া জোপাৰ শুকান পাত।
মোৰ বুকুৰ শুকান কামিহাঁড়ত
শীতৰ বতাহ জাকে
খুন্দিয়াই যেন ক'ব ,
মই কাঁইটেৰে আৱৰা ৰঙা গোলাপ।
মোৰ মনৰ কথা
তোমাক কেনেকৈ উনুকিয়াওঁ !
মই হ'লো কুমাৰ,
মোৰ হাতত প্ৰাণ পাই উঠা,
চাকি গছীয়ে দুৰ কৰে,
কাৰোবাৰ পদুলিৰ এন্ধাৰ.......


মৰমৰ ...., মৰম লবা  ---  প্ৰশান্ত কুমাৰ নাথ

মৰমৰ ...., মৰম লবা
তুমি বাস্কেটত বেগতো লৈ স্কুললে আহোতে
যেতিয়া মোৰ সমুখেৰে পাৰ হৈ যোৱা
এনে লাগে যেন তোমাৰ পিচে পিচে
গোটেই বতাহ জাকেই গুছি গৈছে ।
হৃদপিণ্ড টোৱে ধপধপাই উঠে,
      কাজল দুচকু তোমাৰ
কেতিয়াবা অকস্মাতে  মোৰ চকুত থমকিলে
ওলোটাই কিয় জানো বয় তেজৰ সোঁত
সীৰা, ধমনি আতাইবোৰত ।
তোমাৰ এপলক চাৱনিত বাৰে বাৰে
থমকিব খোজে মোৰ প্ৰত্যেকটো ৰক্তকণা ।
তুমি যে আলফুলে তুলি লোৱা
সমুখলে নামি অহা ধুনিয়া চুলিখিনি,
এই যে তুমি হাঁহি দিয়া ভাল লগাকৈ
মই ভেৱা লাগি চাও ।
সৰুতে আইতাই দেখুৱাইছিল জোনটো
পিছত আৰু কালৈকো এনেদৰে চোৱা মনত নপৰে ।
এই মুহূৰ্তত তুমি চুলিত মৰা ক্লিপ কেইপাতলে
বৰ ঈৰ্ষা  হৈছে জানা,
মোৰ ভাল লাগে সেই গোন্ধ
শ্যাল্লা দিনৰ দিনটো ডুবি থাকে সিহঁত
তোমাৰ চুলিৰ সুবাসত ।
তুমি যে হাঁহি দিয়া ভাল লগাকৈ
ভাৱ হয় মৰম বোৰ যেন সৰিব ধৰিছে
টুপুৰ টুপুৰ কৈ আৰু মই গৈ বুতলি আনিম ।
দুবছৰে হ’ল বোধ হয়
মই আধা পাগল সেই সৰি পৰা মৰম বিছাৰি বিছাৰি,
আৰু তুমি গুৰুত্বই নিদিয়া ।
ভয় লাগে ভাল পাওঁ বুলি ক’ব,
জানোছা খঙত ৰঙা চিঙা পৰা
উচাৎ মাৰি আতৰি যোৱা
তাতকৈ এনেদৰেই ভাল
তোমাৰ ভাৱনাত উপঙি পাৰ হৈ গৈছে
দিনৰ পিচত দিন ।
	তোমাৰ দুয়োখন ওঁঠত
নয়নতৰাৰ ৰঙ সানিবলে বৰ মন যাই


যৱনিকা ---  অৰূপজ্যোতি দাস

আজি সম্পূৰ্ণ তিনিতা বছৰ অতিক্ৰম কৰিছে তুমি হেৰাই যোৱা
বসন্তৰ বিহু তলিতে তোমাক লগ পাইছিলো
তাৰ পাছত...............
তুমি বহুতো প্ৰতিশ্ৰুতি দিছিলা
বহুতো আশা আৰু বহুতো সপোন মোক দেখুৱাইছিলা !
আজি তুমি সেই সপোন আনৰ লগত বাস্তৱ(পূৰ্ণতা) কৰিছা ।
তোমাৰ লগত মোৰ প্ৰায়বোৰ  কথা পত্ৰ দ্বাৰা হৈছিল ,
আৰু.....সুব কম সময় তোমাক ওচৰত লগ পাইছিলো
অ'   এটা কথা ঠিক জীৱনৰ প্ৰথমখন প্ৰেম পত্ৰ তোমাৰ পৰাই আহিছিল  ॥
তাৰ পিছত মইয়ো লাহে লাহে লিখাৰ আৰম্ভ কৰিছিলো ॥
সেই দিনা আছিল মহানৱমী.........
তুমি আমাৰ প্ৰেম     এখন পত্ৰ দ্বাৰা শেষ কৰিছিলা  ।
এটা নষ্ট প্ৰেমৰ কবিতা !


মোহ  ---  কবিৰঞ্জন দাস 

হয়তো নহা হলেওঁ ভাল আছিল
 এই পৃথিৱীলৈ মায়াময় পৃথিৱীৰ মায়াত 
বন্দী হলোহি কিয় ? 
দুখৰ মাজতে পোৱা ক্ষন্তেকীয়া সুখৰ ছাঁই
 আকোঁৱালি লোৱা চকামকা প্ৰাপ্তিৰ ক্ষণবোৰ সামৰি সুতৰি আকৌ 
অহাবাটে যাবৰ হ'ল আধৰুৱা কৰমৰ ভাৰবান্ধি লই অচিন ঠাইলৈ !
 জীৱনৰ এই অহা যোৱাৰ পৰিক্ৰমাত আমাৰ শোকগাথাৰ চাকনৈয়াত
 জীৱন ধুৱলি কূৱলি হয় 
আহিব লগা হয় এই অকনমাণি সুখৰ বাবে বাৰে বাৰে 
এই পৃথিৱীলৈ ...?


বুৰঞ্জী   ---  অৰূপজ্যোতি দাস

মই কোৱা কথাবোৰে যদি কবিতা হয়
তোমাৰ মুখৰ হাঁহিটি যদি তাৰ চৰিত্ৰ হয়;
তেনেহ'লে আমি ভবা কথাবোৰ এখন উপন্যাস হব ।
আৰু ..........,
এই গোটেই বিশ্ব তাৰ পাঠক হব !
প্ৰতি সময়ে হব তাৰ একোটা খণ্ড,
আৰু
প্ৰতিটো দিনেই হব তাৰ এটা পৃষ্ঠা ;
এদিন আমাৰ মৃত্যু পিছত হৈ ৰব
ই এক বুৰঞ্জী  ।


দাস্তবিনত পৰি ৰয় ইতিহাস  ---  প্ৰদীপ দাস

বালিৰ দ'মত লুকাই থাকে অট্টালিকা
বুকুৰ মাজত মজুত আমাৰ
ক'ত কল্পনা...!
স্বপ্নতে...
স্বপ্নতে আতুৰ আমাৰ জীৱন ।
বাস্তৱে ধূসৰ কৰি তুলে
কল্পনাৰ কাৰেং ।
আকাশৰ বিশালতাক
আমি চিনি পাওঁ ,
বিচাৰি পাওঁ
দুখৰ মাজত সুখৰ অনুভূতি !
সিহঁতে চিনি নাপায় দুখৰ ৰং
পিন্ধি পোৱা নাই যন্ত্রণাৰ আৱৰণ !
লোৱা  নাই দৰিদ্রৰ উশাহৰ অক্সিজেন ...
অথচ সিহঁতো আমাৰ দৰেই
একেই শৰীৰ, একেই জীৱন
তথাপি পৃথক আমি
কর্ম কিম্বা স্থানক ধিয়াই !
জাৱৰৰ দ'মত পৰি ৰয় আমাৰ সুখ ;
সিহঁতৰ বুৰঞ্জীয়ে স্থান পায় বিশ্বকোষত ।
দাস্তবিনতৰ ভিতৰত পৰি ৰয় আমাৰ ইতিহাস !


প্ৰেম  ---  সত্যম কুমাৰ চাহু

তুমাৰ কাষত থাকিও তুমাক বুজি নাপালো
তুমাক স্পৰ্শ কৰিও অনূভৱ নকৰিলো শিহৰন
তুমি আৱেগ অনুভূতিনে যন্ত্ৰনা
তুমাৰ ভাষাবোৰ বৰ মিঠা ঠিকেই
কিন্ত্ত তুমাৰ সেই আদেশবোৰ
তুমাক জয় কৰিবলৈ বাটত থকা বাধাবোৰ
তুমিয়েই জানো কেতিয়াৱা দলিয়াই নেপেলোৱানে
তুমিয়েই জানো কেতিয়াৱা উৰুৱাই নিদিয়ানে
সোনেৰে সজা সপোনৰ পঁজাতি    
তুমাক নাপালেও ভাল নালাগে
পালেও তুমাক বুজি থাকোতেই
পাৰহৈ যায় উৰে জীৱন
হয় তুমাৰ নামেই প্ৰেম
অসীম অমৰ আৰু অজেয় ।


অসমীয়া কবিতা - আপুনি চহৰৰ ছোৱালী সেয়ে আপোনাৰ তেজ ৰঙা বাকীবোৰৰ বগা  -  প্ৰাণজিৎ বৰুৱা

আপুনি চহৰৰ ছোৱালী সেয়ে আপোনাৰ তেজ ৰঙা বাকীবোৰৰ বগা...
এনেকৈ নাভাবিব ভুলতো... !
নাভাবিব আপোনাৰ মখমলি মুখত দামী দামী প্ৰসাধন সানে বাবেই
আপুনিয়েই পৃথিৱীৰ সবাতোকৈ সুন্দৰী বুলি...
নাভাবিব কেতিয়াওঁ ,
ভুলতো নাভাবিব !
আপুনি নাহাঁহিব কেতিয়াওঁ গাঁৱৰ
মানুহক গাঁৱলীয়া বুলি,
পুতৌ নকৰিব কোনো খেতিয়কক দুখীয়া বুলি।
লেতেৰা বুলি কেতিয়াও নকব গাঁৱৰ মাটি, পানী, ধূলিক।
আপুনি চহৰৰ ছোৱালী সেয়ে নাভাবিব আপোনাৰ তেজ ৰঙা আৰু আমাৰ বগা বুলি।
আপুনি ভাল পাব পাৰে আপোনাৰ ৰুম ফ্ৰেচনাৰ বোৰক,
সেইবুলিয়ে আপুনি কিন্তু  ভুলতো ঘিন নকৰিব গাঁৱৰ সন্ধিয়াৰ গো  -ধূলিবোৰক।
আপুনি পুহিব পাৰে দামীতকৈ দামী বিলাতী কুকুৰ,খুৱাব পাৰে দামী খানা।
সেইবুলিয়েই ভুলতো নাহাঁহিব আমি পোহা গৰু,ছাগলী,হাঁহ,কুকুৰাবোৰ দেখি,
     -"কি যে আউটদেটেড জমানা..."
নাহাঁহিব এনেকৈ ... কেতিয়াওঁ!!
আপুনি ধান ৰোৱা
ৰোৱনিবোৰক চাই মুখ নোকোচাব,
ডাঙৰি কঢ়িওৱা ডেকাজনক ঠাট্টা নকৰিব,
মনত ৰাখিব
যি দিনাই তেওঁলোকে এইবোৰ কৰা এৰি দিব ,
আপুনি কিন্তু লঘোনে ভোকেই মৰিব লাগিব।
সেইয়ে কৈছো নাঁহাহিব কেতিয়াওঁ
খেতিয়কক দুখীয়া বুলি।
আপুনি চহৰৰ ছোৱালী  সেইবুলিয়েই অহংকাৰী হৈ নপৰিব।
আপোনাৰ ইংৰাজী কোৱাৰ ষ্টাইল,
বিউটি পাৰ্লাৰৰ আশীষত ,
আপুনি যথেষ্ট ধুনীয়া ,এট্ৰেক্টিভ হ'ব পাৰে...
বহুতৰ স্ৱপ্নৰ নায়িকা হ'ব পাৰে আপুনি,
সেইবুলি নিজকে বেলেগ গ্ৰহৰ প্ৰানী বুলি  ভুলতো নাভাবিব।
জানেনে ,
আপুনি কৰা সকলোবোৰ কাম
  গাঁৱৰ ছোৱালীবোৰে বাওঁ হাতেৰেই কৰি দিব।
আপুনি কিন্তু তেওঁলোকৰ বুঢ়া আঙুলীৰ জোৰো ল'ব নোৱাৰে,
কৰাটো বাদেই আপুনি ভাবিবও নোৱাৰে... !
সেয়েহে কৈছো অহংকাৰ বেছি নকৰিব,
আপুনি চহৰীয়া ছোৱালী বুলিয়েই
আপোনাৰ তেজ ৰঙা আৰু বাকীবোৰৰ বগা !!
এনেকৈ ভুলতো নাভাবিব
কেতিয়াও
আপোনাৰ তেজৰেই শপত...!!!


মোৰ ভালপোৱা বৰ্তমান আই চি ইউত  ---  প্ৰাণজিৎ বৰুৱা

মোৰ ভালপোৱা বৰ্তমান আই চি ইউত ,
ব্যস্ত মোৰ প্ৰেয়সী এতিয়া পেন্টালুনৰ শ্বপিংত...
ফাৰ্ষ্ট ট্ৰেক ঘড়ী কিনিছে তেওঁ
সেইয়া
মোৰ বাবে নহয়,
যিহেতু
মোৰ ভালপোৱা এতিয়া  আই চি ইউত  ।
মোৰ চাকৰি আছে ১৭০০০ দৰমহা,
আলু দালি মাজে মাজে মাছ মঙহ খায়ো,
১৫০০ টকা সঁচাৰ যোগ্যতা আছে,
পিছে সেইয়া তেওঁৰ হেনো
এসপ্তাহৰ বিউটি কচমেটিকচৰ বাবেই নাটে ...!
যিহেতু মোৰ ভালপোৱা বৰ্তমান আই চি ইউত ...
মদ নোখোৱা লৰা বুলি এসময়ত মোক প্ৰশংসাৰে উপচাই পেলাইছিল তেওঁ,
এতিয়া তেওঁ প্ৰিয়জনৰ  সতে লেট নাইট পাৰ্টি বোৰত  গিলি যায় ব্লেগদগ চেম্পেইন কিবা কিবি বোৰ,
সেইয়া তেওঁলোকে মদ খোৱা নাই হেনো
  ড্ৰিংকছ কৰিছে ...
হা হা হবও পাৰে যিহেতু মোৰ ভালপোৱা এতিয়া
আই চি ইউত   ...!
কবিতা বলিয়া তাই এতিয়া এতিয়া হাঁহে মোক   অহৌবলীয়া বুলি ,
তাই  চুইফ্ট দিজায়াৰত বহি জাষ্টিন বেইবাৰ ,
একনৰ ৰেপ শুনিহে মতলীয়া হয়...
এসময়ৰ বিহু বলীয়া তাই জনীৰ প্ৰিয় উৎসৱ এতিয়া থাৰ্টি ফাৰ্ষ্ট নাইট,
শান্তি প্ৰিয় মৰমী জনীয়ে এতিয়া ভাল পাই দব্লিউ দব্লিউ ইৰ ফাইট...
হয়
যিহেতু মোৰ ভালপোৱা এতিয়া আই চি ইউত ...!
সময় !!
হয়তো সময়ৰ লগত মই মিলিব নোৱাৰিলো...
নতুবা
তাই হয়তো মোৰ লগত মিলিব নোৱাৰিলে ,
অথবা ভালপোৱাই হয়তো  আমাৰ লগত মিলিব
নোৱাৰিলে ...
সেইয়ে ভালপোৱা এতিয়া মোৰ পৰা বহু দুৰৈত,
এবুকু বিষাদৰ চকুলো বোৱাই,
পোৱা নোপোৱা কিছু আশাত
বন্দী হৈয়ে
এইয়া
মই মোৰ সপোনবোৰৰ অ' টি (Operation Theatre ) ৰ বাহিৰত অপেক্ষাৰত  ...
যিহেতু
যিহেতু মোৰ ভালপোৱা  বৰ্তমান  আই চি ইউত ...!!!


বিষাদ ---  শিৱ প্ৰসাদ হাজৰিকা

যিদিনাই তুমি এমুঠি বিষাদ
সিঁচি দিছিলা
ভালপোৱাৰ কামিজটো উৱলি গৈছিল
চিৰদিনৰ বাবে
এবুকু জোনাক বিচাৰি
তাঁত - বাতি কৰোতেই
বুকুৰ কামিহাড়ত ওলমি ৰয়
এটি দুখ ।


আহা নৱবৰ্ষ তোমাক স্বাগতম  ---  প্রীতিৰেখা দাস

আহা নৱবৰ্ষ,
তোমাক স্বাগতম ।
তোমাৰ হাতত হাত থৈ
অনুশীলন কৰিম নতুন দিনৰ ৷
মোহাৰি পেলাম সৰাপাতৰ ডায়েৰীত লিখা 
কজলা-কলিজাঁৰ দুঃখ ৷
আশাৰ তুলিকাৰে পুনৰ আঁকি লম 
সুখৰ জীৱনৰ কেনভাছ ৷
আহা নৱবৰ্ষ ,
তুমি সজল কৰি তোলাহি
মোৰ শইচ সোণালী পথাৰ ৷
সিচি দিয়াহি এমুঠি সৃষ্টিৰ বীজ ৷
কালিলৈ যি আছিল
মোৰ অসফল জীৱনৰ বিষাদ আৰু শূন্যতা…
আজি তাত ভৰাই দিয়া 
নতুন হেঁপাহ নতুন সপোন ৷
তোমাৰ অ’ তোমাৰ বুকুৰ সেউজ চিয়াহীৰে
মই আকৌ লিখিম জীৱনৰ আধালিখা কবিতাটো ৷
ভুলৰ সমাহাৰেৰে নহয় 
হিয়াৰ সমষ্ট বিশ্বাসেৰে পুনৰ যাত্ৰা কৰিম
তুমি পোনাই দিয়া জীৱনৰ এই নতুন পথৰে ৷


আত্মাৰ ত্ৰাস ---  মুনমী ভট্টাচায্য

মোৰ দেহত শুভ্ৰতাৰ পয়োভৰ,
অথবা ৰঙা ফাকুৰে আৱৃত
মোৰ প্ৰত্যেক অংগ ।
গৰ্জন আৰু চিত্কাৰত
এটি এটিকৈ খহি পৰে
মোৰ সঁজাল বসন ।
সৰু সৰু ফুলবোৰে
চুপতি খেলি শিকিছিল
জীৱনৰ আদিপাঠ ।
হয় তেতিয়াই মৃত্যুয়ে
মাতিছিল ৰিঙিয়াই !
কান্দিছিল আত্মাই ।
শব্দৰ গৰ্জনত তালফাল
লাগিল ফুলবোৰৰ মাজত,
কোনোৰ দুচকুত ভাহি আহিল
বিচ্ছিন্ন মূৰে কৰা আৰ্তনাদ,
আজিও সেই ক্ৰন্দনৰ ধ্বনিত
উচুপে লেৰেলি যোৱা
কলিবোৰৰ হিয়াই ।।


পথাৰ বুলি ভাবিছিলো তোমাক  --- প্ৰদীপ দাস

পথাৰ বুলি ভাবিছিলো তোমাক ।
সোন গুটীৰে ভৰপূৰ
আঘোনৰ সোনোৱালী পথাৰ ।
শাওনৰ পথাৰত কেছাঁমাটিৰ গোন্ধত
 সৃষ্টিৰ পাতনি মেলে সেউজীয়া কঠিয়াই ।
তুমি তাৰ কোনোটোই নহ'লা
 নহ'লা শাওন কিম্বা আঘোনৰ পথাৰ ।
সৃষ্টিৰ আদিত কষ্ট থাকে
ইতিত জোৱাৰ উঠে আনন্দৰ ।
তুমি যিহেতু পথাৰ নহ'লা
কেনেকৈ জানিবা সৃষ্টিৰ আদিপাঠ !
এটোপাল পানীৰ আশাত
কেনেকৈ তৃষ্ণাতুৰ হয় এডাল কঠিয়া,
 অথবা, এসাগৰ পানীয়ে
কেনেকৈ ধ্বংস কৰে শস্যৰ প্ৰাণ,
সেই কথা তুমি কেনেকৈ জানিবা
যিহেতু তুমি পথাৰ নহোৱা !
অ' নহয়...নহয়...
তুমিও এখন পথাৰ !
এৰা, তুমি এখন ফাগুণৰ লঠঙা পথাৰ !
 বৰদৈচিলাৰ প্রেমত যাৰ মাতাল আত্মা ।
শাওন অথবা আঘোনৰ দৰে
নাই তোমাৰ পথাৰত সৃষ্টিৰ উৎস ।
তোমাৰ পথাৰত সুলভ কেৱল
বৰদৈচিলাৰ উতনোৱা বতাহ... ।


প্ৰেম  ---  দলিল আহমেদ

বসন্ত নামি আহিছে
জকমকাই আছে ফুলি থকা ফুলবোৰ
তীক্ষ্ণ দাতাল কাঁইটবোৰ আছে লুকাই
লগতে বুকুলাল  এহাল চৰাই ৷ 
হৃদয়ৰ ধপধপনি বাঢ়িছে
লুইতৰ পানীয়ে কেতিয়া বা উঠাই নিয়ে
 সেই বালিৰে সজা ঘৰ বোৰ ?
এয়াই নিশ্চয় প্ৰেম !
ফুল আৰু কাইটৰ মাজৰ
এক নিৰৱ-বিৰামহীন যুঁজৰ তাড়না ৷৷


গাঁও  ---  ধনঞ্জয় কুৰ্মী

পথৰ
ইপাৰে সিপাৰে
জুপুৰি 
চোতালৰ
দিশে কোণে
জুপুৰি 
জুপুৰি
ইকৰা বিৰিণাৰ বেৰ 
অট্টালিকা
সুন্দৰ সুন্দৰ ঘৰ
বেৰত টঙা ছবি 
বুকুত ওলমাই ফুৰা দূৰ্গতি, ভাগ্যলিপি


জীৱন এনেকুৱাই  ---  শিৱ প্ৰসাদ হাজৰিকা

আইৰ তাঁতৰশালত ঘূৰি থকা
চেৰকীটোৰ দৰেই জীৱনতো ।
চেৰকীটোৰ পৰা মহুৰাত গৈ
শেষ হোৱা সূতাডাল
জন্মৰ পৰা মৃত্যুলৈকে
এটা দীঘলীয়া বাট ।
পকোৱা সূতাৰ হেৰাই যোৱা
আঁত ডালৰ দৰেই সপোনবোৰ
বিচাৰি বিচাৰি ভাগৰি পৰা ।
হয়তো জীৱন এনেকুৱাই
সময়ৰ লগত হেৰাই যায় ।


এজাক মানুহৰ সতে মই বন্ধুত্ব গঢ়িছো  ---  প্ৰশান্ত কুমাৰ নাথ

মই বন্ধুত্ব গঢ়িছো,
পোহৰ বিছাৰি ফুৰা এজাক মানুহৰ সতে ।
উদয়াচলৰ পিনে আঙুলি টোৱাই
প্ৰাপ্য বিছাৰি চিঞৰিছে সিহঁতে ।
আঠলুৱা পথাৰত হাল বাই বাই
ভোকত, হতাশাত দেহবোৰ কঠিন হৈ পৰা
মোৰ দেশৰ দুখিয়া কৃষকবোৰ দেখিছো খঙত কপিছে ।
মোৰ দেশৰ শ্ৰ্মিক বনুৱাবোৰ
দিন হাজিৰা যি বোৰৰ জীৱিকাৰ উপাই,
বন্ধ সংস্কৃতিয়ে যি বোৰক জুৰুলা কৰিছে,
যি বোৰক মাধমাৰ শোধাইছে মূল্যবৃদ্ধিয়ে,
দেখিছো সিহতবোৰো জাঙুৰ খাই উঠিছে ।
বাতে ঘাতে সকলোতে এপাল নমতা আলহি
বাৰে বাৰে প্ৰতাৰিত কিয় হয় চহাবোৰ ?
মোৰ দেশ যদি স্বাধীনেই হয়
তেন্তে পুনৰ কিয় দাবি উঠে স্বায়ত্ত শাষণৰ ?
মহাশয়,
শিক্ষিত বেকাৰ বোৰে যেতিয়া
মদৰ গিলাছত জীৱনৰ মাদকতা বিছাৰে,
নিশাৰ এন্ধাৰত মুখ লুকুৱাই
যেতিয়া ধৰ্ষিতা জীয়ৰীয়ে কান্দে,
গাড়ীৰ খুন্দাত যেতিয়া চতফতাই
ফুতপাথত শুই থকা মানুহবোৰে,
সমাজৰ উন্নতিৰ বৰ বৰ লেকচাৰ
তেতিয়া আপুনি কি দৰে দিয়ে ?
আঢ়ৈ টকীয়া ভাতৰ কথা কৈ আপুনি যেতিয়া
মোৰ দেশৰ দৰিদ্ৰ জনতাক উপহাস কৰে,
জাৱৰৰ দমত খাদ্য বিছাৰি ফুৰা
ৰাজনীতি নজনা মানুহ বোৰলৈ তেতিয়া চাৱ
আপোনাৰ প্ৰশংসাত মুখৰ হৈ উঠে সিহঁত ।
আপুনি যেতিয়া জাৱৰৰ দম চাই
আপোনাৰ ৰাজত্বত মোৰ দেশৰ উন্নতিৰ খতিয়ান দিয়ে,
তেতিয়া অনুগ্ৰ্হ কৰি চাৱ
ডাষ্টবিনত শুই থকা জাৰজ শিশু বোৰলৈ
কিদৰে আপোনাক তাচ্চিল্য কৰে সিহঁতে ।
এটুপি মাতৃদুগ্ধ নোপোৱা সেই শিশুবোৰে
সভ্যতাৰ মুখত থুৱাই দি
কি দৰে তিল তিল কৈ মৃত্যু বৰন কৰে ।
আপুনিতো কেতিয়াও পোৱা নাই চাগে
ৰিস্কা চলাই অথবা ঠেলা তানি ?
অৱশ্যে আপোনাৰ বুলেটপ্ৰুফ গাড়ীৰ
ভিতৰৰ পৰা আনে চলোৱা নিশ্চয় দেখিছে ।
বাজেতত থকা আলু পিয়াজৰ দামৰ লগত
এবাৰ ৰিজাই চাৱ চোন তেওলোকক
অথৱা আধামোন ধানেৰে সপ্তাহ তোৰ বজাৰ কৰা
খেতিয়ক বোৰলৈ এবাৰ চাৱ চকু মেলি ।
সৰু সৰু মানুহ বোৰৰ ৰান্ধনি শালতো
আলু পিয়াজৰ প্ৰয়োজন আছে মহাশয় ।
চতুৰ্থ শ্ৰেণীৰ কৰ্মছাৰি এজনক সুধিৱ আপুনি,
ল’ৰা তিৰোতাৰ মুখৰ পৰা কাঢ়ি নি
সন্ত্ৰাসবাদিক মাহেকিয়া ভাট্টা দিয়াৰ সময়ত
তেও কিমান কষ্টেৰে চেলুত দিয়ে
স্বাধীন ভাৰতৰ পতাকা খনক ।
মই বন্ধুত্ব গঢ়িছো সেই চাম মানুহৰ সতে
সিহঁত বোৰ পোহৰ বিছাৰি উন্মাদ হৈ পৰিছে ।


দুখ  ---  শিৱ প্ৰসাদ হাজৰিকা

ধুলিৰ দৰে উৰি যায় সময়বোৰ,
সময়ৰ লগতে হেৰাই যায়
জীৱনৰ সুখ ।
হেৰুৱাই হেৰুৱাই শূণ্য হৈ যোৱাৰ
দুখ এটাই পলুৰ দৰেই
কলিজাটো কুটি কুটি খাই ।
আকাশৰো দুখ আছে বিশালতাৰ..
সেইদৰে মানুহৰো দুখ আছে
উভতি যাব নোৱাৰাৰ দুখ ।


আঘোণ প্ৰেম তোমাক বিচাৰে  ---  ধনঞ্জয় কুৰ্মী 

সোণগুটি আনিবৰ হ'ল
লখিমী আদৰিবৰ হ'ল
নিয়ৰে জোকাই জগাই মোক
আঘোণে নিচুকাই
এইবাৰ এইবাৰ
বিয়া পাতিম—
এইবাৰ এইবাৰ
তোমাক আনিম—
সোণোৱালী মন মোৰ
ধাননিতে নাচে
সৰু সৰু আলিৰ মাজতে বহি
লওঁ ৰবাবটেঙাৰ গোন্ধ
অ' সোণ
তুমি যদি থকা হয়—
ৰাতিপুৱাৰ কুঁৱলী
ফালি চিঙি যায় অ দাৱনি
দুওঁঠতে লৈ
চঞ্চলা হাঁহি
দুচকুতে বোৱাই
আঘোণী বাই
অ' সোণ
মন মোৰ উৰি যায়
তুমি যদি থকা হয়—
সন্ধিয়াৰ আগে আগে
নামি আহে শীতলী
ওভতে গৃহমুখী
পশ্চিমীয়া ৰ'দালিত
জিলিকি দাৱনি
অ' সোণ
ৰ'দ সনা মুখবোৰত
তুমি যদি থকা হয়—
আঘোণৰ কোঁহে কোঁহে
লেচেৰিৰ পাহে পাহে
পুৱা পৰীৰ জুনুকা বহি ৰয়
অ' সোণ তুমি যদি থাকাহয়
আলফুলে দুভৰিত দিলোঁ হয় পিন্ধাই—
অ' সোণ হিমপ্ৰিয়া
দহিকতৰা বুকুত জপিয়াই
এইবাৰ ভোগালী নিশা
তোমাক পলুৱাই আনিবৰ মন
সজাবৰ মন
দুয়োৰে অনাগত
শাওন সেউজীয়া সপোন ।
   ...   ...   ...


মৰমৰ এডৰা সৰিয়হ  ---   বিশ্বজিৎ নাথ 

তোমাৰ হৃদয় পথাৰত বোরাব খোজো এখনি হাল
মৈ মাৰি  সিচিম এডৰা  সৰিয়হ
নিশাৰ স্নিগ্ধ জোনাকত
আমি দুয়ো বহিম
সৰিয়হ ফুলাৰ বতৰত,
লহপঢকৈ বাঢ়ি  অহা সৰিয়হডৰা চাই
হাঁহিম কথা পাতিম
প্রেমৰ কথা
মনৰ কথা
বুকুত সৰিয়হ ৰঙৰ বহুত সপোন ৰচিম দুয়ো
সুন্দৰ ভরিষ্যতৰ
ঠিক সৰিয়হডৰাৰ দৰে
তোমাৰ খিলখিল ওঠৰ হাঁহিত
সানি দিম উষ্ম উশাহ
ৰঙা পৰা দুই অভিমানী গালত
সানি দিম সৰিয়হৰ সুবাস ।


বিষাদ  ---  শিৱ প্ৰসাদ হাজৰিকা 

ঢুকি পোৱালৈকে হাতখন মেলি দিছিলো সপোন এটাৰ ফালে
ছাঁটোকে চুব নোৱাৰিলো ।
তামোল গছৰ ওখলৈকে জুই জ্বলিছিল মানুহবোৰ মাটিতে লুকাল
চিঞৰবোৰে ক'লে তাত মানুহ থকাৰ কথা ।
কাতিৰ কুঁৱলীত অহা মানুহজন
বাট হেৰুৱাই আঘোণৰ ৰ'দ এটাত গ'লগৈ
যোৱাৰ বাটত  তেওঁ  নিজৰ ছাঁ টো এৰি গ'ল ।


চিনাকি বাহীৰ সুৰ  ---  কবিৰঞ্জন দাস

কাণ পাতি ৰওঁ শুনিবলৈ পাওঁ নেকি
চিনাকি সুৰটি তাহানিতে 
শুনা গৰখীয়াৰ বাঁহীৰ মাতত কিনো মৌ
নিগৰিছিল তোৰ বাঁহীত এতিয়াও 
পাহৰিব পৰা নাই যদিও আছোঁ মই
কংক্ৰিটৰ মহানগৰীত !


আঘোণৰ দুটা স্তৱক  ---  শিৱ প্ৰসাদ হাজৰিকা 

(১)
আঘোণৰ ৰ'দ এটাত হেৰাই যোৱা
কুঁৱলীৰ বগা চাদৰখন
তোমাৰ হাঁহিতোৰ দৰেই
অথচ থাকিও নাই ।
(২)
পিতাইৰ কান্ধত ঘৰমুৱা হোৱা
মেটমৰা ডাঙৰীটোতে
লুকাই থাকে সুখৰ সেউজীয়া সপোন
যাৰ নামেই আঘোণ ॥


 স্মৃতি  ---  বিশ্বজিত নাথ

আবদ্ধ কোঠালিত বহি
দূখৰ চিগাৰেট পি
মাতাল হৈছো আজি 
অতীত সুচৰি স্মৃতিৰ কলাজ
সাজি
লিখিব লৈছো এটা কবিতা
তোমাৰ নামত,
মধুৰ সোঁৱৰণিবোৰ ধোঁৱাৰ
কুণ্ডলী হৈ উৰিছে মোৰ মন আকাশত,
তুমিতো  আছিলা চঞ্চল পাহাৰীয়া জুৰি
নাচি -বাগি বৈছিলা
মোৰ মন উতলা কৰি
হিয়াৰ ওখোৰা মোখোৰাবোৰ গচকি হৈছিলা উন্মাদ
আজিতো তুমি নোহোৱা মোৰ
হয়তু আজি মূখত মিচিকি হাঁহিৰে
বহি আছা কোনোবা অন্য প্রেমিকৰ হৃদয়ৰ ছাঁত 
স্মৃতিৰ কাতৰত কেতিয়াবা সোধো জোনজনীক তোমাৰ বতৰা
হয়তু মোৰ দূখত তাইও নিমাতে ৰয় 
তুমি আছিলা মোৰ প্রেমৰ এজাক বৰষুণ
আবতৰীয়া বতৰত পৰি শেষ হৈছিলা  তুমি । 
এতিয়া যে খৰাংত চিৰাল ফাট মেলিছে মোৰ হৃদয় পথাৰ
তোমাৰ অবিহনে
আকৌ এবাৰ আহা
মাথো আকৌ এবাৰ আহা জীপাল কৰাহি মোৰ হৃদয় পথাৰ ।


কিবা এটা পোৱাৰ হেপাঁহেৰে ---  ডিম্বেশ্বৰ কোচ

খিড়িকী খন খুলি দিলো
হীঁম চেঁচা বতাহ হৈ বুকুত চুই গলা
ৰ'দ হৈ খিড়িকী ফাঁকেৰে সোমাই আহিলা,
কোঠালি পোহৰ হ'ল ৷
যোৰিয়া শালিকি হৈ গীত জুৰিলা আবেগ
আৰু মৰম সানি ৷
বাহিৰলৈ ওলাই অহিলো...
চৌদিশ কোলাহল,
জীয়াই থকাৰ প্ৰতিযোগিতা ৷
ৰদত তেজৰ গোন্ধ,
বতাহত বিশ্বাস হীনতাৰ শব্দ ৷
পুনৰ কোঠালিলৈ উভতি আহিলো,
খিড়িকীৰে আকৌ জুমি চালো নীলা আকাশ
কিবা এটা পোৱাৰ হেপাঁহেৰে ৷৷৷


বাঁহী ----- প্ৰদীপ দাস

দুপৰ নিশা নহয়
 ভৰ দুপৰীয়া শুণিলো
 তোৰ হৃদয় কপোঁৱা সুৰ ।
 কোনে দিলে
 কোনে দিলে ইমান শুৱলাকৈ
 কন্ঠ তোক ?
কোন সেই অচিন পুৰুষ?
চৌদিশে ৰ’দৰ পাহাৰ
 ওখ ওখ আকাশলঙ্ঘী অট্টালিকা
 অসংখ্য মানুহৰ কোলাহল নেওচি
 বৈ আহি প্ৰৱেশ কৰে বুকুত
 তোৰ সুৰৰ তান ।
 মোৰ শোকত তিতি পৰা নয়ন
 ভোকত চিৰি হৈ যোৱা পেটত
 প্ৰসস্তিৰ ফাঁকু চতিয়াই
 তোৰ সুৰ হৈ যায়
 হৃদয়ত বিলীন...।
হেৰৌ বাঁহী-
এবাৰ মাথোঁ এবাৰ ল
 মোৰ মৌন ওঁঠৰ পৰশ
 আৰু সমাধিস্থ কৰি তোল
 তোৰ সুৰেৰে
 মোৰ বুকুৰ দুখ, যন্ত্ৰণা সমস্ত...।


মা ------ ধনঞ্জয় কুৰ্মী

এখন বিশাল হৃদয়
য'ত
পৰিপূৰ্ণ মাথো মই
এখন অৰণ্য
সেউজীয়া মই
এখন পাহাৰ
মই উচ্চতা
চিন্তিতঃ
শীত; ঠাণ্ডা লাগিব
গৰম; তুমি শোৱা মই বিছনী বাই দিওঁ
আঁচলত; কহুৱা বনৰ মলয়া
দুচকুত; মই আকাশ চুম
যুদ্ধা; মই প্ৰাণ ।


আগমন ---- শ্ৰীমুনমী ভট্টাচাৰ্য

আহিবাচোন কেতিয়াবা
এজাক ধুমুহা হৈ,
সেইদিনা তোমাৰ অভিমানবোৰ
সাৱটি ল'ম ।
বাঁহীৰ সুৰত মাতাল হোৱা
সেউজীয়া সঁইচ বোৰৰ
খবৰ ল'ম ।
নাঁঙ্গলৰ যুঁৱলিত লাগি থকা
কেঁচা মাটিৰ সতেজ পৰশত
গৰ্বখিনিৰ বিনাশ ঘটাম ।
আহিবা সময় পালে চাবলৈ
এই অকৃত্ৰিমতাক ।
বুকুৰ বিশালতাত ৰৈ
নৈৰ ৰূপোৱালী বালিচৰত
বহি কথা পাতিম ।
আহিবাচোন জিৰাবলৈ,
মৌন ওঁঠৰে বোৱাই দিম
শব্দৰ কলৰোল ।
একেলগে জোনাকৰ বাগিচাত
হৃদয়ৰ স্পন্দন বিলাম ।
বৰষাৰ ৰিমঝিম ছন্দত
গীতৰ ছুনামি নমাম ।
আহিবাচোন এখন্তেক  জিৰাবলৈ
মোৰ সেউজী বাগিচাত ।


জয় আই অসম ---- দলিল আহমেদ

জয় আই অসম, জয় আই অসম
  দায়বদ্ধতা আৰু সচেতনতা,
জগত জিনিম শিক্ষা, বিবেক, শুভ বুদ্ধিৰে
লগতে প্ৰদূষন মুক্ত নৰকংকালৰ ভাৰসাম্যতাৰে I
নীলা আকাশত জিকমিকাই থকা তৰা বোৰ
সভ্যতাৰ পোহৰ বিলোৱা
কলং খনৰ কুলু কুলু শব্দত
জয় গান গোৱা চৰাই চিৰিকিতিৰ আনন্দ ৰ  বন্যাৰ
একাকাৰ কৰি সুৰ বিলাই থকা ভূপেন দাৰ সৃষ্টিত
জুবিনক লৈ আমি হ'ম বিশ্ববিজয়ী অসমীয়া I
            লাচিতৰ দৰে বীৰৰ প্ৰতিভা আছে অসমীয়াৰ
            কুশল কুৱৰৰ দৰে জীৱন বিসৰ্জন দিয়া ব্যক্তিত্বৰ
            দেশভক্ত তৰুনৰামৰ আৰ্হিৰ
            অসম হ'ব চিৰ যুগমীয়া I
শাসনৰ আদিম  অশ্ৰ পৰিহাৰ কৰি
আকাশৰ ক'লা ডাৱৰ আতৰ কৰি
নিৰিবিলি সূৰ্য্যৰ কোমল  পোহৰৰ আধাৰত
পূৰ্ণিমাৰ জোনৰ নিচিনা,
আইৰ আচলৰ পৰশতে
আমি হ'ম পূৰঠ অসমীয়া ৷
            সাৰুৱা মাটিত ফুলি উঠা ফুল বোৰ
            আদৰিব ৰৈ আছে পদূলি মূখত অকলশৰে
            নাঙলৰ কোবত উথলি উঠা সুগন্ধিহৈ
            এৰিব ৰৈ আছে প্ৰেমৰ সুফুৰা I
নাচনিজনী লাজতে ৰাঙলী পৰি
তীক্ষ্ণ্ দৃষ্টি ৰে চাই আছে
কেতিয়ানো আহিব চেনাইটি মোৰ
দুয়ো নাচিম পেপা ঢোলৰ মাতত
মন উথলি উঠিব, স্বাগতম জনাম নৱ যুগক
                        আৰু
এই অসমত উপলব্ধি কৰিম স্বৰ্গৰ মাধকতা I
জয় আই অসম, জয় আই অসম
নিৰপেক্ষ আৰু স্ব-নিয়োজিত
আত্ম শুদ্বি, ন্যায় পৰায়নতাৰ আদৰ্শ,
আজান- শংকৰৰ সপোন বাস্তবিক কৰাই
প্ৰত্যেক জন অসমীয়াৰ কৰ্ম্ম
জয় আই অসম, জয় আই অসম
এই ধৰনী একমাত্ৰ স্বৰ্গৰ অংশ I


ভূপেন হাজৰিকাৰ স্মৃতিত --- দলিল আহমেদ

কোনে কয় তুমি অকলশৰীয়া
কোনে কয় তুমি গুছি গ’লা
ধন্য তুমি একমাত্ৰ ডেকা অসমীয়া
তুমিয়েই তো সপ্তাকাশৰ  ধ্ৰুব তৰা I
হে বিশ্ববিজয়ী পাহোৱাল ডেকা
তোমাৰ আদেশ তোমাৰ উপদেশ
সিচি গৈছা জন সমূদ্ৰত—
সৃষ্টিৰ শিখাত বিপ্লবৰ ফিৰিঙতি
স্নেহ, প্ৰীতি, মৰম, শ্ৰদ্বা আৰু মানৱতাৰ বাণী I
ডাৱৰৰ আৰত কি খেল খেলিছা ?
শিকাই যোৱা অস্ৰবাণৰ গানেৰে-
জগৎ জিনিব পাৰিলে নিশ্চয়
তুমি আকৌ আহিবা !
এয়াই নহয়নে তোমাৰ  হৃদয়ৰ কথা I
            ভোকাতুৰৰ আৰ্তনাত কিমান নো শুনিবা
            কৃষক মজদুৰৰ যাতনা বোৰ কিমান নো উপলব্দি কৰিবা
            সংসাৰৰ দূখ যাতনাক উঘালি-
            ত্ৰিলোকৰ প্ৰান্তৰৰ পৰা বঞ্চিত জনক
            এচেৰঙা পোহৰ বিলাই
            বিজয় ধ্বজা উৰুৱাবলৈ
            তুমিয়ে্ই তো শিক্ষা দিলা I
মাৰ্ক টোৱেনৰ লগৰ পৰাই হওক
গৰ্কীৰ কাষৰ পৰাই হওক
তোমাৰ সংগীতৰ মূৰ্ছনাৰ ঝংকাৰত
অধীৰ আগ্ৰহৰে ৰৈ আছে অসংখ্য জনতা
জীৱন যুজত জয়ী হবলৈ বিচাৰিছে তোমাৰ উদাত্ত কন্ঠস্বৰ
নহলে নো মানৱ ৰুপী দানৱক ৰুধিব কোনে, কোৱা ?
            নতুন দেশলৈ যাত্ৰা তোমাৰ শুভ হওক
পাৰা যদি লক্ষ্য জনৰ মাথো খবৰ এটি লবা
তোমাৰে্ই ছাঁ এই দেশৰ অগনন জনতাI
হে জীবন আকাশৰ নতুন যাত্ৰাৰ অক্লান্ত মহীৰুহ
তুমি নহয় অকলশৰীয়া,
কৃষক বনুৱাই নহয়, সকলোৱেই তোমাৰ লগৰীয়া,
হে বিশ্ববিজয়ী জাগ্ৰত প্ৰহৰি
জানানে – তুমিয়েই যে অনন্যা সমাজ গঢ়োতা I


এটা গধুৰ দিনৰ  স্বপ্ন -----পাৰ্থ সাৰথি বৰুৱা

এটা গধুৰ দিনত এটা সপোন দেখিলোঁ,
মাই ক'লে সিয়ে বোলে দিবাস্বপ্ন!!
সপোনৰ আশাবোৰ সোণোৱালী নহ'লে
ভাগৰি-জুগৰি কিয় কৰোঁ অংক!!
দেউতাই বাৰে বাৰে গালি পাৰি সোঁৱৰায়,
সময় থাকোঁতে পেলা সময়ৰ ঘাম;
কিন্তু সময় সময় বুলি, মিছাতে পকাওঁ চুলি,
বিচাৰি নাপাওঁ ক'তো সময়ৰ নাম!!
আইতাই কয় হেৰ' তয়ে মোৰ শেষ আশা
তোৰ আশাতেই আছোঁ উশাহটি লৈ,
ময়ো বোলোঁ সপোনবোৰ,
তোৰ সোতোৰা ছালৰ দৰে
কুচ খাই দিনে দিনে যায় বুঢ়া হৈ।


বিশৰ্জন ------ ধনঞ্জয় কুৰ্মী

বিদায় বেলা
অন্য এক আমেজ
শিল্পীৰ সুনিপুণ কলা
বৈ গৈছে ।
সংগীতৰ তালে তালে
সুৰাৰ নাচোন
জোনটি মিচিকিয়াইছে
ভক্তি ৰসত ।
প্ৰেমিক মন মোৰ
হাহাকাৰ কৰিছে
তুমি তুমি
তুমি ক'ত হিমপ্ৰিয়া বুলি ।


তুমি এটা সুবাসিত ঋতু ----- প্রীতিৰেখা দাস

তোমাৰ মোৰ চিনাকী বহু যুগৰ
আদিপাঠৰ বৰ্ণমালাত যেতিয়া
লুকা ভাকু খেলিছিলা মোৰ
আৰ্দস্বপ্নছায়াৰ কুসুম থলিত ৷
তোমাৰ সুবাসত মই শিহৰীত হৈছিলো ৷
আহিন, তুমি বৰ ধুনীয়া……
তোমাৰ বাবে শেৱালি শেৱালি 
আজি মোৰ বুকুৰ পদূলি ৷
বালিমাহী চৰাইৰ ডেউকাত উঠি
লৈ আহিছা মুঠি মুঠি শীতৰ কুঁৱলী ৷
ৰিব,ৰিব, বতাহত নাচি থকা কঁহুৱাৰ নাচোনত 
বাৰে বাৰে থমকি ৰব খোজে
স্ৰোতস্বিনীৰ স্ৰোত ৷
তুমি এটা সুবাসিত ঋতু ৷
তোমাৰ সুবাসৰ ৰাগীত মতলীয়া
হেজাৰ প্রেমিক কবিৰ বুকু ৷


অন্তিম ৰাগ ------ অংকুৰ জ্যোতি বুঢ়াগোঁহাই

জীৱনৰ গধূলি পৰত
হাতৰ বেকা বেতৰ
লাখুটি দালৰ খট্ খট্ শব্দ ,
মই এতিয়া
চাৰি কুৰি বসন্তই গৰকা বৃদ্ধ ,
ধিমিক ধামাককৈ জ্বলিছে
জীৱনৰ চাকি ।
স্মৃতিৰ মলঙা পাত লুটিয়াই
জীৱনৰ তুলা চালনীত
পোৱা নোপোৱাৰ হিচাপ কৰি
কেতিয়াবা হাঁহো , কেতিয়াবা হুমুনিয়াহ কাঢ়ো
আহাঁ ! প্ৰিয়জন
আৰু অলপ আগুৱাই যাওঁ
হয়তো আৰু দুটি মান দৃশ্যৰ পাছতেই
হাঁহি আৰু কান্দোনেৰে
পঞ্জীভূত হৈ ৰোৱা
এই জীৱন নামৰ নাটক খনিৰ
যৱনিকা পৰিব !
জীৱনৰ কেকুৰিত
এৰি অহা মোৰ কবিতা
পাহৰনিৰ আন্ধাৰত
এটি জোনাকী পৰুৱা হৈ
ধিমিক ধামাক কৰি জ্বলি ৰৱ ।
এদিন সময়ৰ এৰা সূতিত
জঠৰ হৈ ৰব মোৰ সমগ্ৰ সত্তা,
আৰু জুইৰ লেলিহান শিখাৰ মাজত
মই হ'ম অতীত..


শাৰদী ৰানী ------নবজ্যোতি মিশ্ৰ (চিকু)

শাৰদী শৰতৰ
         সেউজী পথাৰ
   বকুল-শেৱালীৰ গোন্ধে
        আহিনৰ চোতাল
    আকাশত কিহৰ নাচোন
শুকুলা মেঘৰ আৰত লুকা-ভাকু
    জোনবাই বেলি তৰাৰ
  কহুৱা ফুলিছে,মন নাচিছে
  উন্মাদ যৌৱনত
        জোনাক নামিছে,
চৌদিশে উখল-মাখল...
আহা নামি ধৰাৰ বুকুলে
   দুৰ্গা দেৱী
  সেউজী শৰতৰ
          তুমি শাৰদী ৰানী ।।


আহিন এনেকৈয়ে আহে -----  প্রীতিৰেখা দাস

আকৌ এবাৰ এনেকৈয়ে হাহিঁদিয়াছোন
তৰাফুলৰ চাপৰিত
কঁহুৱাফুলাদি ফুলি উঠক মোৰ মন ৷
আকৌ এবাৰ ৷৷
লিহিড়ী বতাহৰ সুৰেৰে
মুখৰিত হওঁক
তোমাৰ গানৰ মুৰ্চনা ৷
এতিয়া দেখোন
মোৰ প্রতিটো উশাহত
অনুভৱ কৰো তোমাৰ আত্মিক উপস্থিতি৷
আহিন হইতো এনেকৈয়ে আহে,
শেৱালিৰ সুৱাসেৰে,
উৎচৱৰ বতৰাৰে,
কুৱঁলীৰ সুষমাৰে আৰু.....
আৰু
তোমাৰ হাহিঁৰে .....


শৰত আহিছে অনুৰাধা---- কিশোৰ বড়ো

শুকুলা মেঘৰ আঁচলত ধৰি
শৰত আহিছে অনুৰাধা
নিৰ্মল নদীৰ প্রতিশ্রুত উশাহেৰে
তোৰ বুকুত ফুলিছিনে শুভ্র কঁহুৱা
ৰিব্ ৰিব্ মলয়া বতাহৰ তালত তাল মিলাই
জাক পাতি শৰালি উৰে
বগলী উৰে বগাকৈ পাখি নচুৱাই
হঠাৎ কৰ পৰা আহিল জানো ক’লা ধোঁৱা
বতাহৰ ঘোঁৰা চেকুৰাই
শৰালি-বগলীয়ে উভতি অহাৰ বাট হেৰায়
“ আদা ডেউল ডেউল, আদা ডেউল
অন্যৰ ধান আউল-জাউল
আমাৰ ধান মইলখা চাউল………”
ঔ খলপৰ চাকি জ্বলাবি ক’ত
দেখিছানে অনুৰাধা
কাঁচৰ দৰে ভাঙি পৰা আহিনৰ গৰ্ভৱতী সপোন
যাতনাৰ আঙুলি গজা বানে ধোৱা মাটি
জিৰ জিৰ বৈ আহে শোকৰ দীঘলীয়া উকি
জোনালী ৰাতি শেৱালী ফুল ফুলে
বেলিয়ে সাৰ পোৱাৰ আগতেই সৰে
তই জানো বুজা অনুৰাধা
শেৱালী গছৰ বিষাদ গাঁথা
উৱলি যোৱা মানবতা বৰকৈ গোন্ধাইছে
তই উশাহ ল’ব পাৰিছানে অনুৰাধা
শেৱালী ফুলে তল পেলাব পৰা নাই
সেই কেচেমা-কেচেম গোন্ধ
নিৰ্মল নদীখনো তেজ ৰঙা ঢৌ কঢ়িয়ায়
কাকো বিশ্বাসত নলবি অনুৰাধা
চকুত কুটুম বুকুত হুল
শতৰু চিনিবি , জুখি-মাখি দিবি খোজ
য’তে ত’তে মেলি নিদিবি
তোৰ কঁহুৱা কোমল মন
ৰাতিৰ বুকু চিৰাচিৰ কৰি চিঞৰিছে কোনে
কোনে চিঞৰিছে , শুনিছানে অনুৰাধা
কোনোবাই কাৰোবাৰ সতীত্বত দাগ বহুৱাইছে
কোনোবাই কাৰোবাক ছুৰিকাঘাট কৰিছে
কোনোবাই কাৰোবাৰ দেহত মাৰণাস্ত্রৰে ছৱি আঁকিছে
জোনে মৃতদেহবোৰ মুখস্থ কৰি
মৰানদীত আত্মজাহ দিছে
দুৱৰিয়ে নিয়ৰৰ কাণফুলি পিন্ধি
শৰতৰ কথা পাতে , আকাশৰ স’তে
তেজৰ ডোঙাত দুৱৰিবোৰ ওপঙি থকা দেখি
উচুপি উঠে জোনাকী পৰুৱাই
হায় ! হায় ! ইয়াত কাৰো যে ক’তো ভৰসা নাই
এনেদৰেই শৰত আহিছে অনুৰাধা
সেইবুলি য’তে ত’তে মেলি নিদিবি
তোৰ কঁহুৱা কোমল মন  ।


ভগ্ন প্ৰতিচ্ছবি ---- শ্ৰীমুনমী ভট্টাচাৰ্য

শূন্য দুহাতেৰে ৰিক্ত হৃদয়খন লৈ
চাই আছো মোৰ
সেই ভগা
জুপুৰিটো ।
শ্ৰমোপাৰ্জিত
সমলেৰে
আশাৰ পাপৰিবোৰ গাঁঠি
সাজিছিলো
সপোনৰ ঘৰখন ।
কেঁচা মাটিৰ পৰশত
জীপাল হৈ
উঠিছিল
মোৰ সপোনৰ
সোণগুটিবোৰ ।
ভঁৰালটিও ভৰি
আছিল
শস্যৰে
নদন-বদনকৈ ।
কিন্তু আজি ???
একো নাই মোৰ,
মূৰৰ ওপৰত
ৰহস্যময়ী
আকাশ নামৰ
নীলা ছাতিটো
আৰু তলত এখন
বিশাল মৰুভূমি
য’ত হাঁহাকাৰ কৰিলেও
নাই এমুঠি
আহাৰ ।


পিতাইলৈ বৰকৈ মনত পৰে ---- কিশোৰ বড়ো

আকাশত মেঘৰ পুলিবোৰ গজাৰ বতৰত
পিতাইলৈ বৰকৈ মনত পৰে
পথাৰৰ প্রেমত পৰিছিল পিতায়ে
সেয়ে বেলি উঠাৰ আগতে ঢপলিয়াই গৈছিল
কান্ধত নাঙল যুঁৱলি
হাতত ভলুকা বাঁহৰ এডাল এছাৰি
আগে আগে কজলা হালোৱা গৰুহাল
‘…… ঘূৰিয়াহ ঘূৰ ঘূৰ,ডাইনে ঘূৰ ‘
হুৰ হুৰ ভোকৰ চৰাই
পিতাইৰ ক’লা হাত দুখন আৰু
দুভৰিৰ পৰশত আঘোণৰ সাজ পিন্ধা পথাৰে
ভৰি উঠিছিল মোৰ বুকুৰ ভঁৰাল
উৰি আছিল আশাৰ বতা চৰাই
এদিন বেঁকী নৈ উফন্দি উঠিছিল
ৰাতিৰ ভিতৰতে নদীয়ে বিছনা চুইছিল
টানি টানি আন্ধাৰত কজলা হালোৱা গৰুহাল
পিতাইহঁত মথাউৰি গৈ নাপাল
বানত পথাৰ প্রেমৰ লগৰীয়া হেৰাল
পথাৰত বালিৰ আগ্রাসন
উদং চৰু
আইয়ে কৈছিল – পেটত বান্ধিবলৈ গামোছা এখনো নাই
দুখবোৰ আকাশীলতা হৈ বগায়
লুকাভাকু খেলা দিনবোৰত
আমাৰ সমনীয়াহঁতৰ বুকু পুৰিছিল
‘…..জুই লাগিছে ঐ..জুই লাগিছে ’
চাৰিওফালে হৈ চৈ আৰু আৰ্তনাদ বিয়পি পৰিছিল
ভীম কলৰে ভৰপূৰ পদুলিৰে ঘৰটো
নিমিষতে ছাই হৈ গৈছিল
পিতাই কোনোদিনে ঘূৰি নাহে
উলুৱনিত কোনোবাই সাতজাই গুলিৰে
থকাসৰকা কৰিলে পিতাইৰ দেহা
চকুৰ গুৰি ক’লা, বগা সাজ
উকা কপাল লৈ আজিওঁ আইয়ে হুকহুকাই কান্দে
ৰঙা নৈ ফেনে-ফটোকাৰে বাঢ়ি আহে
পিতাইলৈ বৰকৈ মনত পৰে
জুবুৰিয়াই জুবুৰিয়াই মাতবোৰ গোট মাৰে
চিতাৰ ওপৰেদি উৰি গুছি যায়
ছাই হোৱা ঘৰৰ পৰা আশাৰ বতা চৰাই
আজি ঘূনেধৰা নাঙল ডাল আঁতৰাই থওঁতে
পিতাইৰ মাত যেন মাতে গায় –
‘ অ’ মোৰ আপোনাৰ দেশ
 অ’ মোৰ চিকুনীৰ দেশ
 এনেখন শুৱলা এনেখন সুফলা
 এনেখন মৰমৰ দেশ……….’


শান্তিৰ সন্ধানত ---  অংকুৰ জ্যোতি বুঢ়াগোঁহাই

পলকতে গাওঁখন দাও দাও কৈ জ্বলি উঠিল
ক'লা ৰাজনীতিৰ হাতোৰাত শেষ হ'ল শতজনৰ প্ৰাণ
ইয়াতকৈ আৰু কি হ'ব পাৰে দুখ ?
মাতৃৰ বুকুত আজি নিৰৱে ওমলে মৃত শিশু
গাদিৰ বাবে শত জনে কৰে শত নৰমেধ যজ্ঞ
গাদি বচোৱাৰ যজ্ঞ ..... গাদি লোৱাৰ যজ্ঞ.....
অসমীয়া হ'ল আজি অসমীয়াৰে ৰক্ত পিপাষু
বাহ: কি নিপুন ক'লা ৰাজনীতি !!
মোৰ হাতৰ নঙঠা হেংদাংঙেৰে
কাকনো কাটিম ?
সকলো চোন মোৰেই আপোন !
মই অসমৰে অসমীয়া
একটাৰ ডোলেৰে গঢ়া মোৰ জাতি অপৰূপা
আহা সকলো মিলি হাতত হাত থৈ আৰম্ভ কৰো সেউজ যাত্ৰা..........


সু-ভৱিষ্যত  ---  ধনঞ্জয় কুৰ্মী

তুমি আহিবা বুলি
আশাত বাট...
ক'ত তুমি —
দুচকুত আকুলতা
সুগভীৰ —
নীলা পখিলা উৰি গৈছে
যতনেৰে পঠিয়াবা —
হেপেহুৱা বুকুত মোৰ
ৰঙীন ফুলৰ ৰুণ । ।


স্মৃতিৰ উচুপনি ---  মুনমী ভট্টাচায্য

আই, মই ডাঙৰ হ'লো । 
এতিয়া নালাগে মোক
তোৰ চাদৰৰ আঁচল,
নালাগে পিতাইৰ আঙুলিৰ সম্বল ।
মই ডাঙৰ হ'লো আই । 
তোৰ পোনাকণ বহুত ডাঙৰ হ'ল, 
এতিয়া তইও অপ্ৰয়োজনীয়
অ' আই !!! 
মোৰ পত্নীৰ দৰে সুন্দৰী
আৰু ইমান টকাৰ
চাকৰিটোৰ তুলনাত
পিতাইৰ সেই ঠেলাখনৰ
কি মূল্য ?? 
যিখন ঠেলাত উঠি
শিকিছিলো জীৱনৰ আদিপাঠ,
যাৰ উপাৰ্জনৰ ফচল
মোৰ আজিৰ এই
আধুনিক জীৱন ।
সকলো বুজো মই
তই গৰ্ব কৰ , 
তোৰ পোনাকণ
ই-মা-ন
ডাঙৰ মানুহ ।
কিন্তু আই,
এতিয়া তোৰ মমতাৰ
দৰকাৰ নাই ।
তোৰ সেই ছাঁই লাগি
ময়লা হোৱা চাদৰখন !
ছিহ, ওকালি আহিছে ।
চৌখিন পত্নীৰ ভৰি মোচা
কাপোৰ হোৱাৰো অযোগ্য ।
আমাৰ ভঙা ঘৰটোৰ ফুটাৰে যে
আকাশৰ জোন চাইছিলো,
মাটিৰ শলিতা গচিত
ৰাতিৰ গভীৰতাবোৰ
সামৰি লৈছিলো,
আৰু তোৰ বুকুত
কুচি- মুচি সোমাই
জিলিৰ আৰ্তনাদবোৰ পাহৰি
নিৰ্ভয়ে সপোনৰ দেশলৈ
ডেউকা কোবাইছিলো ।
এইবোৰ পাহৰি যা আই !
এতিয়া আৰু তোৰ পোনাকণক
এইবোৰ নালাগে ।
তই ঢুকি নোপোৱা হ'লি 
তোৰ পোনাকণক ।
ক্ষমা কৰ আই,
তোৰ মৰমক আঁকোৱালিলে
মোৰ সংসাৰ তাচপাতৰ দৰে
খহি পৰিব ।
মই বোজা ল'ব নোৱাৰিম আই । 
ক্ষমা কৰ মোক ।
পাহৰি যা তোৰ
মমতাৰ স্পৰ্শ ।


শব্দ --- কবিৰঞ্জন দাস

শব্দবোৰে আহি যেতিয়া
মোক সোধেহি তুমি
আমাক লৈ কি লিখা
মই কওঁ লিখিবলৈ চেষ্টা
কৰো কিন্তু তোমালোক
সদায়েই আতঁৰলৈ গৈ
হাঁহি থাকা
কষ্ট পাওঁ তেতিয়া
হাহাঁকাৰ কৰি উঠে
ধৰি ৰাখিব নোৱাঁৰাৰ
দুখত মনৰ ডাৱবোৰ
মনতেই মাৰ যায়
গোপনে গোপনে
এটা বিননি বিয়পি
যায় হৃদয়ত  ।।


ল'ৰালিৰ ধেমালি  ---  পাৰ্থ সাৰথি বৰুৱা

ল'ৰালিৰ সেই মধুৰ ক্ষণত
বাজি উঠা সুৰ পৰিলে মনত,
সপোন ভঙাৰ কান্দোন ওলায়
নিচুকনিয়ে মাথোঁ বাগৰ সলায় ।
দিনবোৰ এতিয়া বিচাৰোঁ ধূলিত,
লিখিও নথলোঁ সময় বালিত।
পখিলা খেদাৰ দিনবোৰো নাই,
উচুপোঁ সপোনক হাতত হেৰুৱাই ।


শূণ্যতে  এটা ঘৰ সাজিছো ---  ৰিমকি ভাগৱতী

শূণ্যতে এটা ঘৰ সাজিছো
সকলোৰে অলক্ষিতে সংগোপনে
বাবা, তোক লগপোৱাৰ হেপাহতে
মূৰ্ত পৃথিৱীৰ মোহৰ শিকলি চিঙি ,
ধপলীয়াই আহোঁ সেই ঘৰলৈ
যিটো কেৱল মই তোৰ বাবেই সাজিছো
তই ওভতি আহি মোক ওভতাই দিয় মোৰ শৈশৱ ....
মই হেঁপাহ  পলুৱাই ওমলো...
তই পুনৰ তুলি দিয় মোৰ দুহাতত যৌৱন
আপোন পাহৰি মই কোচ ভৰাই সপোনকে বুটলো
গুণ-গুণাও মাথো তোৰ প্ৰিয় গান
এদিনাখন বতাহে তোক সকীয়াই গল ...
তোৰ আইজনী হেনো বৰজনী হল
সময়ে পিন্ধালে নতুন পোছাক - মা হলো মই,
তইও জুৰুলি -জুপুৰী হলি মমতাত
মই নেৰিলো তোৰ দুহাত
হঠাতে খৰাঙে গ্ৰাস কৰিলেহি তোৰ উশাহ !
মই একোৱেই কৰিব নোৱাৰিলো তোৰ বাবে , বাবা
যি কণমান উশাহৰ অভাৱত তই এৰি গলি মোক
সেই উশাহ প্ৰতিটো মূহুৰ্ততে
এতিয়াও একুৰা জুই হৈ বৈ আছে মোৰ হাড়ৰ মাজে মাজে
আৰু মই নিজকে চুচৰাই চুচৰাই নামি আহিছো
শূন্যতাৰ পৰা.....তোৰ কাষৰ পৰা......
তোক এবাৰ লগ পোৱাৰ বাসনাই যেতিয়াই
বাউলী কৰিবহি মোৰ মন,
ভিৰৰ মাজৰ পৰাই মই দৌৰি যাম সেই ঘৰলৈ
আৰু ভগবানেও ৰুধীৱ নোৱাৰা আকূতীৰে
তোক আৱাহন কৰিম ....
তই ক্ষণীকৰ বাবে হলেও আহিবি বাবা
আমি পূনৰ উদযাপন কৰিম
এক আদৰুৱা জীৱন .....।


দাপোন  ---  সত্যম কুমাৰ চাহু

মিছাতে বিচাৰি ফুৰিছিলো
এজন প্ৰকৃত বন্ধু
পাইছিলো বহুতো কিন্ত্তু
দিন বাহি অহাৰ লগে লগেই
কমি আহিছিল অন্তৰংগতাৰ গাঢ়তা
মাত্ৰ নিয়মমাফিক যোগাযোগৰ বাহিৰে
কমি আহিছিল লগ পোৱাৰো বাসনা
কিন্ত্তু হঠাতে সিদিনা লগ পালো এজনক
তেওঁ মোৰ ঠিক ওচৰতে আছিল
যি মোৰ এতিয়া অতি অন্তৰংগ
মই হাহিঁলে তেওঁ কেতিয়াও নাকান্দে
আৰু মই কান্দিলে তেওঁ কেতিয়াওঁ নাহাহেঁ
আমি সমানে সমানে চকুলো টুকো আৰু মচোঁ
আমি সমানে সমানে হাহোঁ আৰু কথা পাতো
মোৰ এই অতি অন্তৰংগতাৰ
গৰাকীজন কোন জানেনে
এই দাপোনখন
যি মোক কেতিয়াও বিশ্বাসঘাট কৰা নাই
আৰু হইতো কেতিয়াও নকৰিবও ...


সোঁৱৰণী  --- সত্যম কুমাৰ চাহু

যিদিনা তুমালৈ বৰকৈ মনত পৰিব
নিজকে কেনেকৈ বুজাম বাৰু
শুই থাকিমনে, কান্দি থাকিম
নে তোমাৰ বন্ধ মোবাইল নম্বৰটোলৈ
বাৰে বাৰে ফোন কৰি থাকিম
তোমাৰ নামত স্মৃতিৰ বীজ ৰূপন
নকৰা হ’লেই ভাল আছিল
কিয়নো সোঁৱৰণী যে মোৰ ভাল নালাগে
কিন্ত কিহ’ব, ভাল নলগা কাম বোৰকে
দেখোন কৰিব লগা হৈছে
মাথো কম্প্ৰমাইজ কম্প্ৰমাইজ আৰু কম্প্ৰমাইজ
আৰুনো কিমান কম্প্ৰমাইজ কৰিম
এই জীৱনটোৰ লগত
ইয়োটো এবাৰ ভাবি চাব পাৰে মোৰ কথা
ইমাননো জটিলনে এই জীৱন শব্দতো
কাৰোবাৰ সোঁৱৰণীৰ পাতত আৱদ্ধ হোৱাতকৈ
চেষ্টা কৰিব নোৱাৰিনে, গটাই দিবলৈ
অকনমান জীৱনৰ এই বৰ্ত্তমানতোক ।।


ডাইৰী  ---  অংকুৰ জ্যোতি বুঢ়াগোঁহাই

মোৰ প্ৰিয়তমা ইলিজী,,
উকা কাগজৰ বুকু বোলোৱা মোৰ হাতৰ কলমটো
আজি বাৰে বাৰে থমকি ৰৈছে 
বাহিৰত পাতল বৰষুণ ...............
নিশ্চয় সন্ধিয়াৰ আকাশত তৰাৰ চিকমিকনি চাই মই ভাল পাওঁ 
কিন্তু কিয় ?
কাৰণ পোহৰৰ বাহিৰে আন একোয়েই শ্ৰেষ্ঠ নহয় 
মৰমৰ ইলিজী,, যেতিয়া তোমাৰ লগত কথা পাতিছিলোঁ আৰু জানিছিলো
এইটোয়েই তোমাৰ সতে মোৰ অন্তিম মিলন 
মোৰ হৃদয় খনিয়ে যেন এই কথা মানি নলৈ প্ৰতিবাদ কৰিছিল 
এয়া যেন অন্তিম নহয় 
তোমাৰ বিয়াৰ দিনা বৰষুণ জাকৰ কথা বাৰু তোমাৰ মনত আছেনে 
হোমৰ জুই কুৰাও জ্বলিছিল বৰ ৰঙা হৈ
তোমাৰ উকা কপালত কোঁৱৰে, দুহাতেৰে আকিছিল ৰঙা ৰামধেনু !!
সেই সময়ত মোৰ দৃষ্টি সম্পূৰ্ণ নিরন্ধ হৈ আছিল 
মই শেষ বাৰৰ বাবে চুমাৰে ওপচাই দিয়া তোমাৰ ৰঙা ওঠত ........ সেই
মন্দিৰত........ মই আৰু কেতিয়াও নোসোমাও
তুমি সুখী হোৱা,, সুখত থকা 
মোৰ কথা নাভাবিবা
দুখ মোৰ পৈত্তিক সম্পত্তি 
মোৰ কথা সকলোকে নকবা
ইয়াতকৈ আৰু বেছি মই একোকে লিখিব নোৱাৰিম
ইতি
তোমাৰ (????????)


প্ৰিয়তমা ---  ডিম্বেশ্বৰ কোচ

প্ৰিয়তমা,
মনত পৰেনে তোমাক
এৰি অহা দিনটো কিমান দুখৰ
আছিল ?
এবুকু সুখ আৰু
দুখেৰে ডামানিজ নাৰ্ছিং হোমত
কটোৱা সেই দিনটো ?
দুখবোধবোৰ আজিও শেষ নহল,
নহবও
ছাগে ৷
নদী খনেও মোৰ দুখবোধবোৰ ধুই নিব
নোৱাৰে ৷
সাগৰৰ বিশালতাইও কঢ়িয়াৱ
নোখোজে মোৰ দুখ ৷
জীৱনৰ মায়া লগা শব্দত চতফটাই
আছো ৷
জীৱনলে দুৰাৰোগ্য দুখবোৰ কিয়
আহে ?
মন্দিৰ, মছজিদ,
গিৰ্জা সকলো ভ্ৰমিলো,
পুৱ পশ্চিম উত্তৰ দক্ষিণ একাকাৰ
কৰিলো,
তথাপি নাপালো তোমাৰ
আৰোগ্যৰ মহৌষদি ৷
প্ৰিয়তমা ,
জীৱন ছাগে এনেকুৱাই,
দুখ আৰু বেদনাই লগ এৰিব
নোখোজা....
এটি হুমুনিয়াহ...


জীয়াই আছোঁ ---  পাৰ্থ সাৰথি বৰুৱা

জীয়াই আছোঁ
আছোঁ ,
জীয়াই আছোঁ ,
অকলেই আছোঁ কুশলে আছোঁ ।
দেখোঁ,
মাজে মাজে সপোনো দেখোঁ ,
যন্ত্ৰণাৰ হাতুৰীৰে গঢ়োঁ , পিটো মেৰামতি হ'ব নোখোজা মোৰ হৃদয় !
অ, হ'ব পাৰে শ্বেত ধূম্ৰ দণ্ডিকা মোৰ সংগী !
ধোঁৱাৰ দৰেই তু সপোনবোৰো........


এন্ধাৰ ৰাতি অকলে  ---  প্ৰদীপ দাস

এন্ধাৰ ৰাতি মোৰ অকলে -
দূৰণী আকাশত জ্বলি থাকে জোন ।
তৰাৰ অবিহনে নিঃসংগ তাৰ বুকু ।
বতাহে কঁপায় তোলে পৰ্দাৰ ছাঁ
ঘামি ঘামি শীতল হোৱা
কোমলীয়া গা ।
তেজস্বী ওঁঠত পিয়াহৰ তান্দ্ৰপ
এটোপাল পানী লাগে মোক ...
এটোপাল পানী দিয়া মোৰ ওঁঠত ।
জুমি চালো খিৰিকীৰে আকাশ -
মেঘৰ মোহনাত ডাৱৰৰ হিল্ দৌল ।
নদীৰ সিপাৰে শাওণৰ পথাৰ
আঘোনৰ পথাৰলৈ
আৰু যে বহুত দিন ...।
ৰাতিটো বোলোতেই
হাতীটো হৈ আহিলে এন্ধাৰ !
চকুহাল জপায় দিলো -
এন্ধাৰৰ মাজতো যে বহুত এন্ধাৰ ...।


এমুঠি জোনাক দিয়া ---  সত্যজিত কাকতি

শুনিছানে?
নামচাঙৰ সিটো পাৰত বহি
কোনোবা গাভৰুৱে বিচ্ছেদৰ
মৌনগান গোৱা ।
দেখিছানে কাৰোবাৰ আঁচোৰত
দাগ লগা তাইৰ পবিত্ৰ নিজস্বতা!
আৰু দেখিছানে
সোণোৱালী বাটত ৰৈ যোৱা
তাইৰ স্বপ্নালী খোজবোৰ
প্ৰতাৰণাৰ ধুলিত পোত খোৱা!
ব'লা আকাশ,
তাইৰ দুগাল বাগৰি থকা
বিভিষিকাৰ সেই নিষিদ্ধ অশ্ৰুমালা গুচাই,
চকুলোৰে বোকা হোৱা উপকূলত
প্ৰেৰণাৰ এমুঠি জোনাক সিচোঁগৈ,
জী উঠক তাইৰ সেউজীয়া সপোনবোৰ
মাথোঁ মোক এমুঠি জোনাক দিয়া ।


মোহন মদিৰা  ---  কবিৰঞ্জন দাস

মোহন মদিৰা
কিয় বাৰু তুমি 
ঢালি দি গ'লা 
সুৰৰ মদিৰা
এতিয়াও মোৰ
 মাৰ যোৱা নাই
নিচা - মোহন 
মদিৰা - জীৱনৰ
সঞ্জীৱনী হ'ল মোৰ 
শিৰাই শিৰাই প্ৰৱাহিত ৷৷


কবিতা কবিতা লগা ছোৱালীজনী ---  নবজ্যোতি মিশ্ৰ (চিকু)

কবিতা কবিতা লগা ছোৱালীজনী
কবিতা হৈ এ ৰ’ল ।
বেলি লহিওৱা সময়ত
জিলিকি উঠা তাইৰ ৰঙীন
অভিমানী হাঁহিটি
চাও নাচাও কৰা মিঠা চাওনি......
ক্ৰমশ চিনাকী হৈ পৰা গাঁওখনি
নষ্টালজিক আবেলিৰ পলবোৰ
নিঃচিহ্ন হেজাৰ খোজ
"মন যায়,মন যায়......
        .......মোৰ ও মন যায়....!"
তেনেকৈয়ে....
নীৰৱতাৰে পৰিসমাপ্তি হল
আৰম্ভণি নোহোৱা এটা স্মৃতি ।।


বাবা নোহোৱা হ'ল ---  ৰিমকি ভাগৱতী

বাবা নোহোৱা হ'ল
নোহোৱা হ'ল মোৰ
মূৰৰ ওপৰৰ আকাশ ,
চকুৰ পচাৰতে নিয়তিয়ে
আজুৰি নিলে  মোৰ পৃথিৱীৰ সূৰুজ ।
তমসাৰ কোবাল সোঁতত
নজনা দিশে উটি গ'ল মোৰ সপোন কঢ়িওৱা নাও......
আন্ধাৰ আৰু আন্ধাৰ
নিঃশব্দতাত বুৰ গ'ল
মোৰ উৎসৱ মুখৰ পৃথিৱী
আনকি মই নুশুনা হ'লো
মোৰ বুকুৰ ধপ্ধপনি
চকুতে শুকালে এসাগৰ অশ্রু
আৰু দেহৰ সমস্ত তেজ
উজাই আহি কৰাল বান্ধিলেহি হিয়াত
ক'ত নমাই থ'ম এতিয়া মই
বুকুৰ সহিব নোৱাৰা ভাৰ বাবা,
এতিয়া যে মোৰ বাবে অচিনাকি হ'ল
তোৰ বুকুলৈ যোৱাৰ বাট ।
জীৱন জুৰি কঢ়িয়াই ফুৰিম
এনিশাৰ ভয়ংকৰ ধুমুহাৰ ধ্বংসাৱশেষ
তোৰ ভৰসাতে দিছিলো জীৱনৰ প্ৰথম টো খোজ......
সেই একেই ভৰসাৰে এতিয়াও
খামুচি আছিলো তোক ...
বাবা ক'ত হেৰুৱালো তোৰ পাহুৱাল হাত
হঠাতে বুকু খালী কৰি খহি পৰিল
হাজাৰতা ৰণুৱা ঘোঁৰাৰ সাহ ।
এতিয়া প্ৰতিটো খোজতে উজুতিত
ৰাঙলী হৈছে দুভৰিৰ  আঙুলি
তথাপিও কাঢ়ি আছোঁ খোজ
তই শিকাই যোৱাৰ দৰেই নিৰন্তৰ কৰি আছোঁ
যন্ত্ৰণাক কাবু কৰাৰ যুঁজ ।
তোৰ প্ৰয়োজনত মই
নিজকে সজাব পাৰোঁ দধিচি অথবা কৰ্ণ
আৰু তোৰ সুখৰ বাবে মই নিজৰ
হৃদয় বিদৰা দুখকো
দিব পাৰোঁ সুখৰ প্ৰলেপ
মই বুজিপাঁও বাবা
মাতিবৰ মন গ'লেও তোক আৰু
নোৱাৰোঁ মাতিব এতিয়া
কাহানিও নুশুনিম তোৰ স্নেহ নিগৰা মাত....
তথাপিও মাজে মাজে
হেৰুৱাও ভাৰাসাম্য মনৰ 
আৰু গগন ফালি যোৱা চিঞৰ ত
খহাই পেলাবৰ মন যায়
সমস্ত তৰা আৰু চন্দ্ৰক ।
সকলোৱে কয় তই নাই
কিন্তু মই নিজকে চুই চাওঁ
পুনৰ তোক বিচাৰি পাওঁ
শেষত কথা দিছোঁ তোক
তোৰ পৃথিৱীত সুখী হলে তই
তোক হেৰুৱাইও
ভালেৰে থাকিম মই......।


অনুভূতি  ---  অংকুৰ জ্যোতি বুঢ়াগোঁহাই

মনৰ কোনোৱা আছুতীয়া কক্ষত
আজিও সজীৱ চাগে তোমাৰ স্মৃতি
সেই বাবে হয়তো, প্ৰতিটো দুপৰ ৰাতি
ভিজি উঠে মোৰ চকু যুৰি ! 
গছৰ আগত বতাহে নাচিছে 
নাচিছে বিজুলী, আকাশৰ ক'লা মেঘত 
মোৰ কুমলীয়া হিয়াত 
বিষাদৰ বা লাগিছে 
কপিছে ই কামিহাড়ৰৰ আঁৰত !


নতুন দিনৰ কবিতা ৰছিব বিছৰা ছোৱালী মন্দাকিনী  ---  কিশোৰ বড়ো

তেওঁক বুজাব পৰাৰ জোখাৰে
লিখিব পৰা নাই অনেক কব লগা কথা
আপ্রাণ চেষ্টাৰে লিখিছোঁ যদিওঁ
নিজে নুবুজিলে কোনেওঁ কাকো বুজিবলৈ বাধ্য কৰাব নোৱাৰে
সেয়ে অকলশৰীয়া ছাঁ টোৰ স’তে
তেওঁ অকলশৰীয়া অট্টালিকাত বাস কৰে
লগত অভিসাৰিকা নিসংগতা নামৰ ছোৱালী এজনী
বস্ত্র নগৰীৰ পেটত সজোৰে গোৰ এটা সোধাই বেনাৰসী শাৰী
অট্টালিকাটোৰ বাৰাণ্ডাৰ টাবত শুৱনি কৰে
নাম নজনা বিদেশী ফুলৰ গছ
ফুলবোৰ চতিয়না ফুলৰ গোন্ধটোৰ দৰে বৰকৈ গোন্ধাইছে
ঠোট ভঙা শামুকখোলা চৰাইবোৰে বিনাওঁতে
তেওঁৰ বুকুত উঠি আহিল
এটা সাগৰীয় শামুক
পিয়াহত আঁতুৰ খেতিয়কে পানী বিছাৰি ফুৰোঁতে
শামুকটোৰ খোলাৰ ভিতৰত তেওঁ সাগৰ সাজিছিল
নৈৰাজ্যৰ হালধীয়া পোকবোৰ ইফাল-সিফালকৈ নাচি ফুৰিছিল
তেওঁ ভালপোৱাৰ দৰে নিসংগতাজনীওঁ সাগৰ ভালপায়
কিন্তু সিহঁতে নাজানে সাগৰে যে নদীৰ জীয়া সপোন কঢ়িয়ায়
অকলশৰীয়া অট্টালিকাটোৰ পৰা
জীৱনমূখী বতাহ আৰু আলোক সন্ধানী পোহৰে
সৌ পাহাৰখনৰ জয়াল গুহাটোত গুছি গ’ল
তাৰ পৰাই আহি থিতাপি লৈছিল অট্টালিকাটোত নিসংগতা নামৰ ছোৱালী
তেওঁ বতাহ আৰু পোহৰ বিছাৰি খেপিয়াই ফুৰিছে
নিসংগতাই আথে-বেথে বুকুৰ বৰপিৰাত বহি ক’লে
পোখৰণ….পোখৰাণ…….
দুচকুত ভাহি উঠিল পত্ৰহৰিৎ গুছি যোৱাৰ পিছৰ অৰণ্যৰ দৃশ্য
দুওঁঠত প্রতিফলিত হ’ল কেবল ৰঙা
গালে-মুখে বিবৰ্ণতা, দুচকুত আঙঠা
তেওঁ খেপিয়াই খেপিয়াই বিছাৰি পালে ধ্বংসাবশেষ
মাজত পৰি আছে নতুন দিনৰ কবিতা ৰছিব বিছৰা ছোৱালী প্রেয়সী মন্দাকিনী
যি অনাগত প্রজন্মৰৰ বাবে
সেউজীয়া কবিতাৰ বৰষুণ হৈ বৰষাৰ প্রতিশ্রুতি দিছিল ।


প্ৰতীক্ষা ---  টিপুল  ৰাজবংশী   

মই জানো তুমি 
এদিন  আহিবা  -----  ৷
মোৰ খৰাং হৈ থকা হৃদয়খন 
তুমি আহি সেউজীয়া কৰি তুলিবা  ৷
তুমি  আহি ভালপোৱাৰ কঠিয়া ৰুবা  ৷  
আৰু  এদিন হৃদয়  পথাৰত 
মৰম নামৰ ফুল ফুলিব  ৷
তোমাৰ মৰমত আলফুলে 
ডাঙৰ হৈ  উঠিব  ফুলপাহ ,
তোমাৰ পৰশত 
ফুলে কথা কব,  পাতে হাহিব  ৷
আৰু মোৰ পদুলিত সুখৰ ৰজনীগন্ধা ফুলিব  ৷ 
এতিয়া মাথো তোমাৰ অপেক্ষাত  ----  
মই  জানো তুমি  আহিবা  ৷


অনুভৱৰ ৩টা স্তৱক ---  ডিম্পল গগৈ

(১)
যেতিয়া এই উদং বুকুখনত
বিষাদৰ বেদনাই খোন্দা মাৰি ধৰে,
তেতিয়াই মন যায়
মুকলি আকাশৰ তলত
মৃত্যু হ'বলৈ ।
(২)
যেতিয়া ফাগুনৰ পছোৱা বতাহ জাকত
গছৰ শুকান পাতবোৰ সৰে
তেতিয়াই মনত পৰে
শৈশৱৰ দিনবোৰলৈ
য'ত দৌৰি দৌৰি গৈছিলোঁ
এখিলা এখিলা কৈ উৰি অহা
শুকান পাতবোৰ দুহাতেৰে বুতলিবলৈ ।
(৩)
হৃদয়ৰ নিভৃত কোণত
যেতিয়া তোমাৰ প্ৰতিচ্ছবি আঁকিলো
তেতিয়াই মোৰ আশাবোৰ
সজীব হৈ
দুখবোৰ হেৰাই
এটা সুখেৰে ভৰা জীৱন আৰ্ৱিভাৱ ঘটিল ।


স্বপ্নৰ এসন্ধ্যা ---  অংকুৰ জ্যোতি বুঢ়াগোঁহাই

শীতৰ সেমেকা সন্ধিয়া 
জোনৰ পোহৰত নগ্ন ধৰা 
মেঘ মুক্ত আকাশত 
সহস্ৰ তৰাৰ হাঁহিৰ 
খিলখিলনিত মগ্ন, 
মোৰ হূদয়ৰ খৰিকাজাঁই জোপা !! 
তোমাৰ ৰঙা চন্দনৰ দৰে ওঁঠ দুটিয়ে 
দিয়ে বেদুইন জীৱনক 
শীতল জলৰ সঠিক ঠিকনা 
মোৰ দুচকুত আজি অসীম সৌন্দৰ্যৰ তৃষ্ণা 
মই যেন পোহৰৰ অপেক্ষাত ৰোৱা 
এটি মৌ-পিয়া....................


তুমি --- মৃণালৰাজ কলিতা

হেঁপাহৰ ৰঙীন
পখিলা হ’ই
উজলিলা মনত,
মৰম এনাজৰি
বান্ধিলা আজি
নিৰৱে প্রণয়ত ।
ফুলৰ হৃদয়
কৰিলা হৰণ,
আকূল সুৰত
শুকুলা পাখিৰ
কৰিলা বিলয় ।
সাগৰ অনন্তত
মন – জিলিকা
আশাবোৰ সানি
দিলো ওঠ,
জোনাক নিগৰি
ব’ই আছে
উদাসী মনত ।
মিঠা সপোন
দেখিলে আজি
নিশাৰ জোনাকত,
মিঠা লহৰ
তুলিলা আজি
মোৰ উদামী মনত ।।


তন্দ্ৰাভংগ  ---  অংকুৰ জ্যোতি বুঢ়াগোঁহাই

এন্ধাৰ নিশাৰ নিস্তব্ধতা আঁতৰাই
সৰি পৰা বৰষুণৰ টোপালবোৰে
যেতিয়া নূপুৰৰ ৰুণ-জুন ধ্ব্‌নি তোলে
পোহৰ বিচাৰি সুদূৰ এন্ধাৰত
এটি বুলবুলিয়ে যেতিয়া হিয়া উজাৰি কান্দে
জোনাকৰ শুভ্ৰতাইয়ে যেতিয়া বেৰৰ জুলুঙাৰে আহি
মোৰ শেতেলী স্পর্শ কৰে
তেতিয়া এনে ক্ষণত
তোমাৰ প্ৰেমেৰুৱা নিসংগতাৰ গুটিটো
ক্ৰ:মশয়ে গছ হয় মোৰ বুকুত
তাৰ শিপায়ে ক্ৰুৰতা ভাৱে
চানি ধৰে বুকু, কলিজা আৰু দেহৰ গভীৰতাৰ পৰা গভীৰতালৈ...................
আহিনৰ শেৱালি বুটলোতেই
আধৰুৱা হ'ল বহু কথা
বেদনাৰ সৈতে বিষন্নতাই ৰচা
মোৰ দুকুৰি কবিতা
শিলৰ দৰে কঠিন আৰু খহতা
পোৱা নোপোৱাৰ দুমোজাত মোৰ বুকুত
গঢ়ি উঠা এখন কবৰস্থান
য'ত মই কবৰ দিয়া ক্ৰমে আৰম্ভ কৰিছো
শত সপোন আৰু প্ৰেম
এনে বিষাদৰে ভৰা কোনোবা অমানিশা
এন্ধাৰৰ আৰ কাপোৰ উৰি
মই সকলোৰ পৰা আতঁৰি আহিম
কোনোৱে নুশুনাকৈ... কোনেও নেদেখাকৈ ॥


আধালিখা নাট  ---  অংকুৰ জ্যোতি বুঢ়াগোঁহাই

জীৱন নাটৰ বহুৱা হৈ
বহু দৰ্শকৰ মন মই
সংলাপেৰে জিনিছো
শেতা মুখত বিবিধ ৰং বোলাই
দুখৰ অশ্ৰু ঢাকিছো
নিসংগতাৰ হলাহলত মই
ভিতৰি ভিতৰি মৰিছো
তথাপিও ব্যৰ্থতাৰ আন্ধাৰে আৱৰি ৰখা জুপুৰিত
সুৰুজৰ প্ৰথম সোণালী ৰহণৰ বাবে
বাট চাই ৰই আছো..........
মোৰ দুচকুত অশ্ৰু বোলাই
কাৰ কিনো লাভ মই নাজানো
মৃত্যুৰ আগতে
উজ্বলতাক চোৱাৰ হেঁপাহ মোৰ!!
কেতিয়াবা কথা পাতো
বন্ধুৰ সতে
নতুবা নিসংগতাৰ কোলাত বহি
জীৱন নাটৰ সংলাপ আওৰাও
নিৰৱে, নিশব্দে।।


প্ৰেমনীতি --- ঋতুপৰ্ণ ৰয়

সপোন আছিল মোৰ ,
তোমাক মোৰ জীৱন ৰাজ্যৰ গৃহমন্ত্ৰী পাতিম।
সপোনবোৰ দেখোন
কংগ্ৰেছ চৰকাৰৰ দৰেই
থানবান হৈ গ'ল ।
পৰিয়ালৰ বিসম্বাদ সহিব নোৱাৰি
তুমি পদত্যাগ কৰিলা ।
তুমি পদত্যাগ নকৰিলেও কথা নাছিল ।
আন্দোলন কৰিব পাৰিলোহেতেন
হাই কমান্দৰ ওচৰত .....
শ্লোগান দিব পাৰিলোহেতেন ,
আমাৰ প্ৰেম সফল কৰক,
আমাৰ দ্বায়িত্ব আমাৰ হাতত অৰ্পণ কৰক।
নাইবা
ধৰ্ণা , আমৰণ অনশন ইত্যাদি ইত্যাদি ...
বিসম্বাদত তুমি হাৰ মানিলা ।
তুমি গুচি গ'লা...
পৰি ৰলো মই
কাজিৰঙাৰ খড়্গহীন গড়ঁটোৰ দৰেই ....
নিৰৱে , অকলশৰে ॥


প্ৰেয়সীৰ অপেক্ষাত --- মৃণালৰাজ কলিতা

যদি তুমি মোক এবাৰ কোৱা
মোৰ হৃদয় বাগিচাখনত
লহ-পহকৈ বাঢ়ি আহিবা
কেইটিমান মৰমৰ গোলাপ কলি,
কুমলিয়া মাটিৰ গুণৰ সৈ’তে উমলিব
হিয়াত মৰমৰ ডলিচা,
পাৰি দিব আল-ফুলকৈ
তোমাৰ সেই লাহি-পাহি খোজকেইটিৰ বাবে ।
যদি তুমি মোক এবাৰ কোৱা
মোৰ মন – সগৰত
অলেখ-অলেখ হেঁপাহৰ ঢৌ উঠিব
আৰু ভাগৰুৱা কৰিব সেই
সাগৰোখনৰ পিতৃস্বৰূপ অৱবাহিকাবোৰক ।
হেজাৰ হেজাৰ বছৰ জুৰি
নিজৰ দেহৰ অংগক নাইকিয়া কৰি
নৈখনক ৰক্ষা কৰি অহা অৱবাহিকাবোৰক ।
যদি তুমি মোক এবাৰ কোৱা
আকাশৰ নীৰবতাৰ লগত সম্পৰ্ক
সৃষ্টি কৰি অহা তৰাবোৰ
আকাশৰ পৰা পৃথিৱীলৈ নামি আহি,
মোৰ সৈ’তে উমলিব
নিৰৱতাৰ লগত থকা সম্পৰ্কক নেওঁচি,
মোৰ সৈ’তে প্রেমৰ সম্পৰ্ক গঢ়ি তুলিব
লাহে লাহে কাষলৈ আহি
মোক কবহি......
তোমাৰ বাৰু প্ৰেয়সী কোন ???


খিল্ খিল্ কৈ হাঁহি থাকা ---  প্ৰদীপ দাস

খিল্ খিল্ কৈ তুমি হাঁহিলে
জিল মিল কৈ জিলিকে মৰম ।
পাহাৰীয়া পথৰ দৰেই
একাবেকাঁ তোমাৰ শৰীৰ !
ভৰিৰ পৰা নাভিলৈ
আৰু নাভিৰ মজিয়া গৰকী
ওঁঠ পাওঁহি মানে
কেওতা হেলনীয়া কিছু ওখহা তিলা !
মোৰ সুখৰ ,
মোৰ দুখৰ প্ৰতিটো ঋতুত
গোপনে ৰাখো তোমাক
হৃদয়ৰ নিভৃত কোনত ।
মই যে সপোনৰ এটা ঘৰেই
সাঁজি পেলালো তোমাক লৈ ।
অদম্য হেঁপাহেৰে
বুকুত জ্বলাওঁ এগছী অনল ।
তুমি তাত শলিতা হৈ জ্বলি থাকা ।
খিল খিল কৈ তুমি হাঁহি থাকা ...
কিছু দীঘল , কিছু পাতল
অথবা ডাঠ এখন আৱৰণ লৈ
ঢাকি নিদিবা তোমাৰ সমগ্ৰ ।


নিঃসংগতা  ---  প্ৰদীপ দাস

ডালিম ফুলা বতৰত
বহঁত গছৰ ছাঁত সপিছিলো সময় ।
উপভোগ কৰিছিলো
নিঃসংগতাৰ সোৱাদ ।
ঐৰাৱতৰ শুৰ এডালে যেন
মোক মেৰিয়াই ধৰিছিল ...।
চুটি চুটি উশাহত অনুভৱ কৰিছিলো
জীৱন আৰু মৰণৰ বিস্তৰ প্ৰভেদ ।
নিঃসংগতাক মই চিনি পাওঁ !
যদিও নুবুজো নিঃসংগতাৰ অৰ্থ ।
জীৱনত এবাৰ কিবা এটা
হেৰুৱাই চোৱা ,
অসহজ নহ'ব বুজিবলৈ
নিঃসংগতাৰ অনুভৱ !
এতিয়া ডালিম ফুলিলে মই
বাকহীন হৈ পৰো ...।
মনত পৰে কাৰোবাৰ
ডালিম গুটীয়া দাঁতলৈ...
অথবা ,
বহঁত গুটীৰ দৰে কোমল
আঙুলি বোৰলৈ ...।


অকস্মাৎ  ---  অংকুৰ জ্যোতি বুঢ়াগোঁহাই

কালি হঠাৎ মই এখন 
উদ্যানলৈ গৈছিলো 
মোৰ সন্মুখত নিয়ৰে আৱৰা
সহস্ৰ বিবিধ ফুল 
এছাঁটি বতাহত গাৰ নিয়ৰ সৰাই 
হাঁহিছিলো খিল খিলাই 
কৰিছিল প্ৰেমা আলিংগন 
তাৰ মাজতে বতাহত ভাহি আহিল 
এজোপা গোলাপৰ পৰিচিত ক্ৰন্দন 
অজানিতে মই স্তবিৰ হলো 
মোৰ মনৰ দীঘল হুমুনিয়াই 
মোক সত্যৰ সৈতে পৰিচিত কৰায়...


দুখৰ স্তৱক ---  অংকুৰ জ্যোতি বুঢ়াগোঁহাই

(১)
আধুনিকতাই কোঙা কৰা বিশ্বৰ ভিন্নতাত
আছে জানো সঁচা প্ৰেম ?
আছে যদি অলপ প্ৰেম দিয়া
হৃদয় গঢ়াৰ বাবে ।
(২)
নিশাৰ নিৰৱতাত ঠেকা খাই উভতি আহে
মোৰ ব্যৰ্থতাৰ প্ৰতিধ্বনি,
দুখনো কি ?
কি আন নাম তাৰ ?
মই নাজানো !
হয়তো নিসংগতাই পাতি লোৱা
সুশোভিত কাঁইটীয়া উদ্যান ।
কোনে জানে, বানেধোৱা খেতিয়কৰ
মনৰ দুখ কিমান !!


স্কীজফ্ৰেনিয়া (schizophrenia) ---  ডিম্বেশ্বৰ কোচ

স্কীজফ্ৰেনিয়া
মই
মোৰো এটা বিবেক আছে
মই যি চিন্তা কৰো মোৰ মতে শুদ্ধ  ৷
তথাপি মই কেতিয়াবা বিবেকহীন
হৈ পৰো নেকি ?
দিনবোৰ আনক দিও
আৰু ৰাতিটোক মোৰ নিজৰ কৰি লঁও ৷
ছাঁ বোৰৰ
সৈতে কেতিয়াবা ধেমালি কৰো ,
কেতিয়াবা খং কৰো ৷
নিজান নিৰৱতাই মোক
কেতিয়াবা উপুলুঙা কৰে ,
সিহঁতকো খং কৰো ৷
দাপোনত নিজকে চাই হাঁহো ,
মই হেনো এটা মস্ত পাগল
"স্কীজফ্ৰেনিয়া "
আচলতে মইহে সুসহ ৷ মোৰ চাৰিও
ফালে থকা সকলো জড় - অজড়
বোৰলৈ চোৱা ,
সিঁহতবোৰহে পাগল ৷
মোক লৈ মিছাতে ভেঙুচালিবোৰ
কৰি থাকে ৷
চিন্তাত আউল লগায় ,
শান্তিবোৰ কৰবাত পলাই যায় ৷
খঙতে মোৰ দৰৱবোৰ
সিঁহতলৈ দলিয়াই খাৱ দিও
নতুবা সিঁহতক খেদি পঠিয়াও ৷
কাৰণ....
মই এটা শান্তিপ্ৰিয় বিবেকবান সুসহ
মানুহ ৷
"স্কীজফ্ৰেনিয়া "মোৰ হেনো নাম ৷


প্ৰত্যাহ্বান  ---  অংকুৰ জ্যোতি বুঢ়াগোঁহাই

সৌৱা প্ৰেমৰ চিতা জ্বলিছে,
উচুপি উঠিছে কুৰিখন হৃদয়,
বহু ব্যক্তিৰ বহু প্ৰশ্ন, প্ৰেম আজি 
মিনা কৰা হাতনি পেৰাত আবদ্ধ! 
প্ৰেমাস্পদ জীৱনৰ পাতনি মেলা বাটত 
ভটিয়নি যাত্ৰা মোৰ, 
বাটৰ উৰুঙা বতাহ জাকে আহি 
বাৰুকৈয়ে উৰুৱাইছে ফটা কামিজটোক
হেঃ মোৰ প্ৰেয়সী,
নাভাবিবা মই নিসংগ বুলি 
তোমাৰ প্ৰেমে কাজলি ভৰাই দি যোৱা
দুখ মোৰ এতিয়া প্ৰিয় সুহৃদ,
এক ক্ষত-বিক্ষত
হৃদয়ক পুনৰ গঢ় দিয়া 
আপ্ৰাণ প্ৰয়াস মোৰ 
জীয়াই থকাৰ হেঁপাহত 
জীয়াইতো মই থাকিব লাগিব...


ঈশ্বৰৰ ভুল ---  দাদুল ভূঞা

মোক জন্ম দি ঈশ্বৰে ভুল কৰিছে
ভুল কৰিছে মোৰ জন্মদাতৃ আইয়ে,
ভুল কৰিছে মোৰ কৃষক পিতায়ে ।
তেওঁলোকেতো নাজানে জন্ম হোৱাৰ দুখ,
নিছিনে একবিংশ শতিকাৰ অসুখ ।
তেওঁলোকে নাজানে ছিঙিব ফুল গোলাপ
নাজানে পিন্ধিব অমানৱতাৰ পোচাক ।
পিতায়ে দেখা নাছিল অভাৱ
আয়ে পিন্ধা নাছিল দুখৰ পোচাক ।
গাৱঁৰ সেউজীয়া মাটিত
বিচাৰি পাইছিল
জীয়াই থকাৰ উশাহ ।
তেওঁলোকে ভোগা নাছিল ৰোগত
খোৱা নাছিল খাদ্যৰ নামত অখাদ্য ।
তেওঁলোকে দেখা নাছিল, জন্মনিৰোধকৰ
নামত অশ্চীল বিজ্ঞাপন,
দেখা নাছিল মুদ্রাৰ বিনিময়ত
বিক্রী হোৱা হৃদয় ।
বুজা নাছিল আধুনিক পৃথিৱীৰ ৰহস্যময়
বতৰা,
ভবা নাছিল একবিংশ শতিকাৰ ভবিষ্যত ।
সেয়ে আয়ে মোক জন্ম দিছিল,
লোকচক্ষুৰ আগত লজ্জিতা ন'হবলৈ ।
মই বিহীন আয়ে হয়তো কান্দিব
পিতায়ে উচুপিব নির্জণ ৰাতি
সমাজে হাঁহিব খিলখিল কৰি ।
তথাপি মই হয়তো দেখা নাপালো হেঁতেন
গেলা আর্বজনা, পংকিলতাৰে ভৰা
এই দুর্দশাগ্রস্ত,অভাৱগ্ৰস্ত পৃথিৱী ।
এবাৰলৈ হ'লেও নকলোহেঁ'তেন
মোক জন্ম দি ঈশ্বৰে ভুল কৰিলে ।
খাবলৈ নাপায় এবাৰলৈয়ো চিত্কাৰ
কৰি নকলোহেঁতেন!
মোক জন্ম দি
ভুল কৰিছে মোৰ জন্মদাতৃ আইয়ে
ভুল কৰিছে মোৰ কৃষক পিতায়ে ।


নিবনুৱা  ---  ধনঞ্জয় কুৰ্মী

সন্ধিয়া বাঁহজোপাত
পক্ষীৰ দিনটোৰ গান ।
খালে ভোক নালাগে
চালে আমনি নালাগে  ।
মৰুভূমিত তৃষ্ণাৰ অভাৱ নাই
কি বিচাৰিছোঁ...
প্ৰয়োজনীয় জীৱন—
জীয়াই থকাৰ খুবেই হেপাহ । । ।


বেদুইন ---  অংকুৰ জ্যোতি বুঢ়াগোঁহাই

মই ও কৰিছিলো প্ৰেম ! 
আঁকিছিলো ভিঁজা ওঁঠত প্ৰেমৰ মনালিছা
হাতত হাত থৈ ৰচিছিলো বহু সপোন
বুকু উজাৰি কৰিছিলো প্ৰেম
তাৰ পিছত কেতিয়া যে
নিমিষতে মোৰ বুকুত জলি উঠিল সপোনৰ পঁজা
যাৰ ক'লা ধূঁৱাই , ক্ৰমে চানি ধৰে
মোৰ প্ৰেমৰ আকাশ বতাহ
আজি ওৰেটো ৰাতি আকাশৰ চকুলো সৰিব
অনাকাংখিত বণ্য i  ই উটুৱাই নিব গোলাপৰ ৰঙা বাগিচা..................
মোৰ সূয্যাস্তত আকাশত এতিয়া
ব্যর্থতাৰ আন্ধাৰ
আহ্‌ ! এনেদৰে আৰু কেনেদৰে পোহৰৰ সন্ধান কৰিম
হে সুহৃদ, মোক হাত ধৰি লৈ ব'লা ৰুপালী বেলিৰ দিশে....................
য'ত সংগোপনে মই মোৰ জীৱন গঢ়িব পাৰো
যিদৰে কাঁইটীয়া গোলাপৰ ডালে কুসুমৰ পাপৰি গঢ়ে !!


সপোন (THE DREAM) ---  ডিম্বেশ্বৰ কোচ

প্ৰিয়তমা,
পূৱঁতি নিশাৰ সপোন হেনো ফলিয়াই ?
সেউজীয়া সাজ পিন্দ্বি সপোনত আৰু
আহিব নেলাগে দিয়া ৷
সপোন বোৰ সপোন হৈয়ে থাকিব
দিয়া ,
দিনবোৰ পাৰ কৰিবলৈ
এটা যান্ত্ৰণা খুৱেই প্ৰয়োজন
হৈছে ৷


মই ভবাৰ দৰে  ---  প্ৰদীপ দাস

মই ভবাৰ দৰে বাৰু
ভাবানে মোৰ কথা তুমিও ?
কোমল বুকুখনিত তোমাৰ
বইনে কিনচিৎ শিহৰণ
মোৰ কথা ভাবি এবাৰলেও !
মই ভাগৰুৱা হওঁ...
মই বাকৰুদ্ধ হওঁ ...
স্পৰ্শ বিচাৰি
তোমাৰ নিতুল মৰম ।
তুমি শাওনৰ বৃষ্টি হৈ নানিবা সপোন
ফাগুনৰ ধুমুহা হৈ নোৰুৱাবা
জীৱনৰ ৰং !
আহিন হৈ সেউজ হোৱা মাথোঁ
মোৰ উকা বুকুত ।
মই ভবাৰ দৰে
তুমিও ভাবিবানে -
 জীৱন জীৱনৰ বাবে
মৰণৰ বাবে নহয় ...।


অপ্ৰত্যাশীত  ---  দাদুল ভূঞা

ভাগৰুৱা মন ভাগৰুৱা দুচকু তোমাৰ
অপেক্ষাত এটা নিৰ্জন ৰাতি ।
ৰাতিবোৰ জয়াল
নিসংগতাৰ দলিচাত হেৰাই সময়
যাযাবৰী জীৱন
অপ্ৰত্যাশীত সপোন;
ফুলো কি নুফুলুকৈ; ফুল ফুলে বুকুত অজস্র
ভালপোৱাৰ সপোনে
ডিঙা মেলি পালতৰে ।
হঠাত্ ধুমুহা আহে
ফুলবোৰ সৰি পৰে
এপাহি, দুপাহিকৈ!
থুপাই থোৱা
অশাবোৰ মৰহে
বেদনাই চানি দৰে বুকুৰ কোনোবা কোণত ।
বিষাদত উচুপে জীৱনৰ দীঘলীয়া বাট
অপ্ৰত্যাশীত ভাৱে সপোন ভাঙে জীৱনৰ
বাটত ।


নুসুধিবা তুমি ---  বিশ্বজিৎ নাথ

নুসুধিবা তুমি
কি বিচাৰি পাওঁ
তোমাৰ নীলিম দুচকুত
উত্তৰ নাই যে ওঠত
মাথো বিলীন হব  খোজো
গভীৰৰ পৰা গভীৰলৈ ..
নুসুধিবা তুমি
কিয় তোমাৰ প্ৰেমত সাঁতুৰি নাদুৰি
মাতাল হব খোজো
কিয় আঁকোৱালি লব খোজো
প্ৰেমৰ মধূৰ যন্ত্রনা ...
নুসুধিবা তুমি
শৰত নিশাৰ তৰাভৰা আকাশলৈ
কিয় চাই ৰওঁ একেথৰে
নেজানো মই
মাথো বিচাৰো তাত
তোমাৰেই প্ৰতিচ্ছবি।
নুসুধিবা তুমি
নুসুধিবা তুমি।


অৱক্ষয়ৰ উপত্যকা পাৰ হৈ  ---  কিশোৰ বড়ো

ইতিহাসৰ স’তে সময়ৰ নিবিড় ভালপোৱা
ইতিহাসৰ বুকুজুৰি বিগত দিনলিপিৰ সাঁচ 
নিটোপল হাতত ঘড়ী
কেলেণ্ডাৰৰ চোলা
নিঃশব্দে নিৰলে
কক্ষপথ এটাৰে সময় আগুৱায়
কাৰো প্রতি সহৃদয়তা নাই
ইতিহাসৰ বুকুত অগ্নিপিণ্ড
নিশাহত এৰি দিয়ে কেৱল জুই
সকলোৰে আছে নিজাকৈ ঘৰ
বন্ধ কৰি থয় বুকুৰ দুৱাৰ
অনুৰাগ আৰু সমন্বয়ৰ কবিতাই
টক্ টক্ টক্ কৈ দুৱাৰত টুকুৰিয়ায়
অনাথ আশ্রমৰ মূধচৰ ওপৰত
শগুণৰ খিলখিল হাঁহি
ফুটপাথত ভোকৰ সূলভমুল্যৰ দোকান
বিৰাট শূন্য এটাৰ সোঁ-সোঁৱনি
তাঁৰ ছিগা গিটাৰ
ছেৰজা হৈ ইনাই-বিনায়
পুতলাই সুখবোধৰ আঁচলত বুৰ যায়
অফিচ-কাছাৰীত মেজাজি মহাশয়
টকাৰ চকা নলগালে
ফাইলবোৰ গতি নলয়
জেঠী এটাই ফাইলবোৰত কণীৰে
নতুন বৰণ লগায়
নিগনিয়ে কুটি কুটি ফাইলবোৰৰ ওজন কমায়
খোজ দিওঁ থমকিৰোৱা মেটেকা পুখুৰী
বোকাত ফুলা পদুমৰ হালে-জালে পাহি
অৱক্ষয়ৰ উপত্যকা পাৰ হৈ
জিলমিল সেউজীয়া উপত্যকা
ইয়াত ইমান কোমল উশাহ  ।


বাস্তব নে কল্পনা ---  নবজ্যোতি মিশ্ৰ (চিকু)

বাস্তব নে কল্পনা ??
ভাবিবলৈ জটিল
হয়টো ই এটা বাস্তব সপোন
যাৰ দিঠক পৰিণতি
   নোহোৱাৰ দৰে....
কেইটামান শব্দত বন্দী
কেৱল যেন অশ্ৰুভৰা বেদনা ।।
সপোনতো পোৱা যায়
     আনন্দৰ অনুভূতি
জাগ্ৰ্ত হয়
  হৃদয়ৰ কম্পন
কিন্তু এয়াই বেদনা....
ইয়াক যে সপোন
    বুলিও কব নোৱাৰি
কব পাৰি মাথোন
সপোনৰ পিছত দৌৰা
এক বাস্তব কল্পনা ।।


কল্পনা  ---  অংকুৰ জ্যোতি বুঢ়াগোঁহাই

যদি মন যায়
মোক বিচাৰিবা তুমি
তোমাৰ মাজত
মই বন্দি হৈ আছো
তৃষ্ণাভৰা জীৱনৰ
হাজাৰ স্বপ্নৰ মায়াৱী জালত
তোমাক কথা দিলো
মই ৰৈ থাকিম তোমাৰ বাবে
কেৱল ইয়াতে নহয়
খন্তেকীয়া জীৱনৰ অন্তত
কোনোবা অনামী অনন্ত পথত
চিৰদিন সাঁচিৰখা এমুঠি মৰম
বুকুতে মলঙে দেখুন সাঁচতীয়া হৈ
অসীম যাত্ৰাৰ পথত
আকৌ যদি লগ পাঁও তোমাক
অদৃশ্য মৰম মোৰ
যাচি দিম তোমাৰ
নেদেখা আত্মাত
তুমি বাৰু কথা দিব পাৰিবানে
যেতিয়া লগপোৱা মোক
পৰিচিত বুলি স্বীকাৰ কৰাৰ ?
আমাৰ এই প্ৰেম যে
কোনোবা অনাদি অনন্ত কালৰ…


 পথাৰ  ---  প্ৰদীপ দাস

সৌ পথাৰলৈ চোৱা ।
সৌ তৰাং পথাৰলৈ ...।
বৰষুণ !!
আকাশৰ পথেৰে নামি আহাঁ
বৃষ্টিৰ টোপালত
জীপাল হ'বলৈ দিয়া মোৰ পথাৰ ।
নিদিবা তৰাং হ'বলৈ ।
সূৰ্যাস্ত কিৰণত
কামিহাঁড় ভগা কৃষক মই ।
সূৰ্যোদয়ৰ পৰশত
জুৰালগা হাঁড়ৰ সৃষ্টিৰ অভিযান ...।
এটা ৰাতি এটা দিনতকৈ
হাজাৰ গুণে ডাঙৰ মোৰ বাবে ।
নিশাৰ আগমনত
আসহায় পোচাক পিন্ধি
প্ৰতীক্ষিত হওঁ মই
সপোনৰ পৰশ এৰি পুৱালৈ ...।
মোৰ তৰাং পথাৰ !
মোৰ খামুকীয়া খোজত
নিশকতীয়া হয় মাটিৰ চপৰা ।
এইবাৰ দেখোন বানো নাহিল ...।
এৰা ,
বান অবিহনেও বিধ্বস্ত হ'ল
ধূসৰ পথাৰ ...।


নস্টালজিয়া  ---  সমীৰণ বৰগোহাঁই

মামৰে ধৰা হৃদয়খন
জোনবাইৰ সাধুত লুকাল
তোলৈ বৰকৈ মনত পৰিছে অ' সেউতী
জোনৰ পৰা মাটিত সৰা নিয়ৰবোৰ নাসাঁচিবি
নহ'লে
লুনীয়া পৰশে ছাঁই কৰিব তোৰ উমাল বুকু !


মোৰ খবৰ  ---  ঋতুপৰ্ণ ৰয়

মোৰ খবৰ নুসুধিবা তুমি ।
নুসুধিবা কেনে আছো মই।
মোৰ খবৰ ভালেই ...
হৃদয়ত যত যন্ত্ৰণা থাকিলেও ,
তোমাক হেৰুৱাৰ বেদনা থাকিলেও ,
তুমি যদি মোৰ খবৰ সোধা
মই হাঁহিমুখে ক'ম...
অ মোৰ ভালেই ।
দুচকু তিয়াই
কত উজাগৰী নিশা .....
মই কুশলে আছোঁ ।


নিশা এটা আছিল  ---  প্ৰদীপ দাস

নিশা এটা আছিল !
সোনৰ সপোন ৰচিবলে
পট দেখুওৱা নিশা ...
আৱশ্যক আছিল আৰু এটা নিশাৰ
গুণ-গুণ ভোমোৰাৰ
মুখৰ মৌ আঁতৰাই
পাতিবলে এখনি ৰঙিণ ফুলনি !
পখিলাৰ লেহুকা পাখি
ভোমোৰাৰ বিষাক্ত শুং
দুয়োটাই ৰস খায় ফুলৰ
অথচ পাৰ্থক্য আকাশ-পাতাল !
জীৱৰ বাবে উশাহ লাগে,
লাগে এমুঠি অন্ন আৰু বস্ত্ৰ
উপভোগৰ বাবে প্ৰয়োজন
সীমাহীন দ্ৰব্য ...
পূৰ্ণতা নাথাকে প্ৰতিবাৰে জীৱনত
প্ৰতিবাৰেই জীৱনৰ অনুন্নতি নহয় !
দিনবোৰ আহি থাকে
ৰাতিবোৰ গৈ থাকে
নাথাকে ৰৈ সময়...
নিশা এটা আছিল !
এতিয়াও আহে নিশাবোৰ
নাহে মাথোঁ সেইটো নিশাৰ দৰে
নিৰ্দিষ্ট নিৰিবিলি লৈ...
এতিয়া নিশাবোৰ আহে
আদেশা দূৰত জোন এটা লৈ ,
আন্ধাৰত তিৰ্ বিৰ্ তৰাবোৰ লৈ ...
আৰু দিনবোৰ আহে
পাহৰিব নোৱাৰা কিছুমান
অসাৰ্থক স্মৃতি লৈ ...!


শিল  ---  কবিৰঞ্জন দাস

যদিও মই বৰ কঠিন
তথাপিও ৰাখিছো মই
সযতনে বহুতো গোপন
কাহিনী - অলিখিত বুৰঞ্জী
যি হয়তো তোমালোকে
কাহানিবাই পাহৰি গ'লা
মোৰ বুকুখন জীপাল
কৰি ৰাখিছোঁ নানা
অলিখিত কাহিনীৰে-
আহা এবাৰ চোৱাহি
মোৰ কঠিন বুকুৰ
গুমগুমণি ...


নিৰৱতা  ---  অংকুৰ জ্যোতি বুঢ়াগোঁহাই

জোনাকী দিনৰ স্মৃতি সুৱঁৰি
কালি ওৰে নিশা মোৰ টোপনী নাছিল
তুমিটো জানাই, নৰিয়া দেহাৰ দুখৰ বোজাৰ কথা!!
দুহাতত লাগি আছে অশ্ৰুৰ চেকা
যাৰ অবিদ্য মানে
মোৰ দুহাত উকা
জীৱনে নিতৌ শিকায়
ন শব্দ
মই লিৰিকি বিদাৰি চাওঁ
তাৰ অর্থ
কাঁইটীয়া নীলা কামিজত লাগি আছে
নিয়তিৰ ক'লা বিধান
মোৰ অনুৰাগ অবিহনে
স্বপ্নৰ উদ্যানত অংকুৰিত
দুঃখৰ আকাশীলতা॥


যাত্ৰা  ---  প্ৰদীপ দাস

এনেকৈয়ে আগোৱাই যায়
প্ৰতিটো দিন
কিম্বা ৰাতি,
উত্তৰণৰ সমল বিচাৰি
লোটপাট সমগ্ৰ ধৰিত্ৰী...!
বিপন্ন সময় নদীৰ সোঁতত
উতি যায় স্বপ্নৰ কাৰেং
আশাৰ পদূলিত তথাপি
থমকি ৰয়
প্ৰতিজন মানুহ...
কিবা এটা -
এই যে কিবা এটা কৰাৰ
কিবা এটা গঢ়াৰ
প্ৰবল কামনা !
মৃতুৎৰ শ্বাস্বত অভিজ্ঞতা থাকিও
অন্ধ প্ৰতিজনৰে দৃষ্টি
খোজে-খোজে
বিধ্বস্ততাৰ প্ৰাচীৰ নিৰ্মূল কৰি
নিজকে প্ৰতিষ্ঠা কৰিবলৈ
জ্ঞান, বুদ্ধি অথবা ছলনাৰ মন্তেৰে
অগ্ৰসৰ প্ৰতিজনৰে যাত্ৰা ...


জীৱন নাট  ---  অংকুৰ জ্যোতি বুঢ়াগোঁহাই

ফেঁচাৰ কৰুণ মাতে যেতিয়া
দুপৰ শীতৰ নিশা নিস্তব্ধতা আতৰাই
মই সাৰ পাই উঠো
তুমি দি যোৱা দুখ নিসংগতাৰ সতে !
বাহিৰত শীতৰ মুকুতা সৰিছে
দূৱৰিত সৰা মুকুতাৰ শব্দ
মই কাণ পাতি শুনিছো
কেতিয়াবা গছত কেতিয়াবা পাতত
শব্দৰ মিঠা প্ৰতিধ্বনি.
মোৰো এখন হৃদয় আছে
যত থুপাই থোবা আছে কিছু মৰম -ভালপোৱা 
প্ৰেয়সীৰ হাতত হাত ধৰি  পাৰ্ক ৰেষ্টোৰা অথবা সাগৰৰ বালিৰ তীৰত
বহাৰ সপোন মোৰ...............
জানো! ক্ষত বিক্ষত হৃদয়ক সচাঁ প্ৰেমৰ স্পৰ্শৰে
সজীৱ কৰাৰ সাহসিকতা কাৰো নাই
ঈশ্বৰে খেলা কৰা মাটিৰ পুতলা মই
নিয়তিৰ হাতোৰাৰ আঘাতত  জীপাল হৈ উঠে
মোৰ প্ৰেম মোৰ নিসংগতা
এদিন আকৌ মোক গঢ়ি তুলিব
তুলি ধৰিব নতুন ৰূপ দিয়াৰ বাৱে
তেঁওৰ প্ৰজ্বলিত হাতৰ স্পৰ্শত প্ৰাণ পাই উঠিব
মোৰ আত্মা অথবা প্ৰেম
আৰু
এখন নতুন নাটকৰ বাৱে
সাজি কাচি ৰম
তেঁওৰ জোলোঙাৰ ভিতৰত ।।


অস্তিত্ব  ---  প্ৰদীপ দাস

বৈ পৰা চুলিৰ ভাঁজত
দেখিলো এমুঠি চিক্-মিক্ তৰা ;
স্পৰ্শ কৰিব খোজোতেই
অদৃশ্য হ'ল সেই সত্তা !
খোজত দিহিং খহি যোৱা
তেওঁৰ ভৰিত
শুনিলো ৰুণ ঝুণ নুপূৰৰ শব্দ ,
চকুমেলি চাব খোজোতেই
বৰ্ণহীন হৈ পৰিল
তেওঁৰ অস্তিত্ব !
এতিয়া নিজেই নিজক বিচাৰিছোঁ
হেৰায় যোৱাৰ ভয়ত ...
অদৃশ্য হৈ পৰাৰ ভয়ত ...!!


নিসংগতা  ---  অংকুৰ জ্যোতি বুঢ়াগোঁহাই

সৌ জুপুৰিটোৰ পৰা
পুৱাই ওলাই আহো
লগত মোৰ কুৰি বছৰিয়া হাতবাগি  মোনাটোত কিছুমান গছৰ পুলি  আগেয়েই চহাই
থোৱা মাটিডৰাত  বৰ যতনেৰে পুলিবোৰ ৰোঁও
গছ হোৱাৰ আশাত !
বিগত বৰ্ষত ৰোৱা কিছুমান পুলি এতিয়া বৰটো হৈছে
এইবেলি যদি ধুমুহা নাহে পুলিবোৰ বৰ একোজোপা হব। এতিয়া মই অলপতে ভাঙি
পৰো মনটোক বাৰে বাৰে নিচুকাব লাগে কেচুৱাক মাতৃয়ে নিচুকোৱাৰ দৰে
নিয়তিৰ হাতুৰাই কুঙা কৰা মোৰ ভাগ্য মোৰ ভালপোৱা কেতিয়াবা ৰাতি উচপ
খাই সাৰ পাঁও আৰু
এক অন্তহীন যুঁজত নামো আন্ধাৰৰ সতে
এই বাটেৰে গলে কেঁকুৰীত থকা  জুপুৰীটোলৈ আহিবা  ক্ষন্তেক জিৰাবা অন্য
পথিকৰ দৰে  আৰু
ইয়াতেই বিচাৰি পাবা
গুটিক গছ কৰা এই মানুহজনক ।


সপোন  ---  সমীৰণ বৰগোহাঁই

তোৰ বহাগ চহালো ;
মোৰ বুকুত হয়তো গজিব
লাহে লাহে শাওন !
দুটামান ৰাতিপুৱা ধাৰলৈ দিবিচোন,
মৈৰে সমান কৰিম
মোৰ বুকুৰ তপত ঘাবোৰ ৷
লহপহকৈ গজি উঠক তোৰ সপোনৰ ঘাঁহনিডৰা !!


চকুলো ( নিৰিহৰ মৃত্যুত্‌....) ---  অংকুৰ জ্যোতি বুঢ়াগোঁহাই

নিৰিহ নিৰলম্বৰ তেজেৰে
আজি সেমেকা আইৰ বুকু ।
আই তোমাৰ চকুলো মই
কেনেকৈ মচো ! 
বতাহত শুনো বিষাদৰ গান
সন্মুখত দেখো তোমাৰ
উকা হাত 
আই তোমাৰ চকুলো মই
কেনেকৈ মচো !
আঘোণৰ মেট -মৰা শস্যৰ পথাৰত
বাৰুদৰ ক'লা আঁচোৰ
আই তোমাৰ চকুলো মই
কেনেকৈ মচো !
দশোদিশে কেবল অবোধ শিশুৰ
মাতত মৃত্যুৰ চিৎকাৰ
সন্মুখত নিমিষতে গঢ়ি উঠে
তেজে ধোৱা মাটিৰ শিতান।
আই তোমাৰ চকুলো মই
কেনেকৈ মচো !


খৰিকাজাঁই  ---  অংকুৰ জ্যোতি বুঢ়াগোহাঁই

বাৰান্দাৰ বিজুলীচাকিৰ বুটাম বন্ধ কৰি
মই নিশব্দে নিৰলে বাহিৰলৈ উলাই আহো
চোতালত চকীত বহি
তৰাৰ চিকমিকনি
চোৱাৰ নিচা
ল’ৰালি কালৰে মোৰ
এতিয়া জোনাক ! এন্ধাৰৰ দুবাহু ফালি
নিগৰি পৰা জোনাকৰ শুভ্ৰতাই
মোৰ চাৰিওকাষ উজ্বলাই তোলে
পিৰালিৰ কাষত খৰিকাজাঁই জোপাৰ
ডালত
ফুলি ৰ’ল দুপাঁহি ফুল
যাৰ অতনু সূৰভিত থমকি ৰয় বাটৰ পথিক
এনে সন্ধিক্ষণত মোৰ মনৰ নিৰ্জনতাত লুকাই থকা
প্ৰেমে ঢাপলি মেলে তোমাৰ কাষলৈ
মোৰ কেনে লাগে জানা ? 
তোমাৰ এই প্ৰেম,
মনৰ নিজান বনত
ভাঁহি অহা স্নিগ্ধ সুৱাস
আৰু
মই যেন তোমাৰ এক আজন্ম প্ৰেমিক.............


স্বীকাৰুক্তি  ---  বিশ্বজিত নাথ

আমিবোৰ ভিক্ষাৰী
তোমালোকৰ দৰে আমাৰো আছে হৃদয়ত মেতমৰা সপোনৰ বোজা
জন্মৰ পৰাই....
দিনৰ পিছত দিন কৰি ৰূঢ় বাস্তৱে  কাঢ়ি  নিয়ে সমস্ত সপোন
মছি  দিয়ে ইয়াৰ প্রতিচ্ছবি 
পৰি ৰওঁ  ফুটপাথত  হতাশ আৰু  হুমুনিয়াহক সংগী কৰি
সাতোৰঙী ৰামধেনুৰ ৰঙবোৰ হৈ পৰে ধূসৰ 
আমাৰ বাবে .....
আমাৰো মন যায়
ৰঙীন পোছাক পিন্ধি সভ্যতাৰ মূখা লগাই মূৰ দাঙি খোজ কাঢ়িবলৈ 
তোমাৰ খোজত খোজ মিলাই....
কিন্ত নিয়তিৰ  নিষ্ঠুৰ  পৰিহাসত ম্লান পৰে আমাৰ জীৱন
আত্মহত্যা নকৰো
ভাগৰিও  নপৰো ....
প্রতিপুরাই আমাৰ বাবে হয় নতুন জীৱন,
আকৌ সেই পুৰণি গালি
আকৌ একে পৰিহাস
যেন কোনো বিলাতী কুকুৰতকৈ নীচ আমি
আমিতো নিবিচাৰো তৃপ্তিৰ  ব্যঞ্জন
কংক্রিটৰ অট্টালিকা 
অথবা 
বাহ্যিক নগ্লতা ঢাকিবলৈ  ৰঙীন পোছাক 
তথাপিও পৰিহাস কৰা আমাক 
নে পৰিহাস কৰা আমাৰ ভাগ্যক।


আকাশীযানেৰে ---  কিশোৰ বড়ো

দিঠকৰ বননিখনৰ পৰা
আমি উৰা মাৰো
পাক এৰি এৰি
নিজস্ব পাক এটা লৈ
জিঞা এটি হৈওঁ উৰি উৰি
কৃত্ৰিম আকাশত ভ্রমিলোঁ
এখন আকাশীযানেৰে
পাঁচ পাল্লাৰ খিৰিকিৰে তললৈ চালো
সৌৱা….পৃথিৱীখনত ৰঙাকৈ দলিচা
টিপ টিপ জোনাকী পৰুৱাৰ পোহৰ
থপিয়াই চিঙো
আনন্দৰ ডাৱৰ
বেলিৰ দেশ পাবলৈ বেছি পৰ নাই
সৌৱা চোৱা…পৰুৱাবোৰ টানি টানি দলিচা ফালিছে
দলিচাৰ পৰা ওলাইছে
কৃত্ৰিম বানৰ ৰক্তিম জোৱাৰ
চোৱাচোন চোৱা ভাওনা পাতিছে
ৰাৱণ আছে ৰাম নাই
ৰঙ-বিৰঙৰ মুখা পিন্ধা ভাওঁৰীয়া
কালৰো কাল বিপৰীত কাল
মানুহৰ দেহত গঁড়ৰ ছাল
হাতচাপৰি বজোৱা হাতচাপৰি
কি দুৰ্দান্ত নিপুন ভাওঁ
দুশাসনৰ দ্রৌপদীৰ বস্ত্ৰ হৰণ
আনন্দ-বিদ্রুপৰ অট্টহাঁস্যত মগ্ন দুৰ্য্যোধন
সৌৱা…ৰথত কৃষ্ণ আহিছে
বান ৰজাৰ সহযোগী প্রভূ মহাদেৱ
হৰিহৰৰ বুকুৰ পৰা নিগৰি ওলাইছে
আলাপ-সংলাপ, মৃত্যুৰ চিঞৰ
হঠাৎ
মেঘৰ চাপৰিবোৰত উমলি থাকোঁতে
এজাক চাকনৈয়াত পৰি
ধুপুচকৈ সৰি পৰিলোঁ
সপোনৰ আকাশীযানৰ পৰা
সৰি পৰিলোঁ য’ত
সেয়া লাওখোলাৰে ভৰি থকা ঘৰ
পৃথিৱীৰ বালিচৰ ।


তোমাক লগ পোৱাৰ দিনা ---  ডিম্বেশ্বৰ কোচ

তোমাক লগ পোৱাৰ দিনা /
 মোৰ বুকুখন কপিছিল /
 ওঠ দুটি কপি উঠিছিল ৷
সাগৰৰ নীলাভ বুকুলৈ চাইছিলো , অতীতবোৰে খামোচি ধৰিছিল ৷
নীলাবোৰে কঢ়িয়াই আনিছিল জীয়াই থকাৰ দুৰ্বাৰ হেঁপাহ ৷
নীলিম জলৰাশিক সুধিছিলো জীয়াই থকাৰ কথা ৷
যাৱৰ পৰত বুকু ভৰাই দি গ'লা 
আকাশৰ বিশালতা ৷
তোমাক লগ পোৱাৰ দিনা.....


তোমাৰ হৃদয় বাগিছা  ---  বিশ্বজিৎ নাথ 

হৃদয়ৰ ৰক্ত জবা চিঙি
দিব নেলাগে মোক শোণিত সফুৰাঁ,
মোৰ হৃদয়ে বিচাৰে মাথো অলপ মৰম আৰু ভাল পোরা.
তোমাৰ হৃদয়ৰ কুসুম বাগিছাত মৌ হৈ চুমিব খোজো ফুলৰ পাপৰি,
হৃদয়ৰ ৰঙা গোলাপত বহি গুনগুনাব খোজো এটা প্ৰেমৰ গান..
যি গানৰ তালত তুমি একাত্ম হবা মোৰ লগত আৰু
মই তোমাৰ লগত..


জীৱনৰ তৃষ্ণা  ---  মৃণালৰাজ কলিতা

পোহৰ বিচাৰি যাওঁ
সুবিশাল আকাশত
পাওঁ মাথো এন্ধাৰৰ খোলা ।
সেই খোলাতে মই
বিচাৰো অকণ পোহৰ
জগতৰ মায়াৱী পুৱা ।
পমিটিয়ে গান গায়,
সুৰে সুৰে বিচাৰি পায়
মুকলি আকাশৰ হিয়া ।
সপোনতো বিচাৰো
আৰু দিথকতো
আজীৱন পোহৰৰ ৰেখা ।
মায়াময় জগততো যেন
পোহৰৰ সুৰুঙাতো
আছে এন্ধাৰৰ ছাঁয়া ।
সাঁচতিয়া আশাবোৰ লৈ
ভগৰি পৰিছো,
নাই নাই জীৱনৰে সেই তৃষ্ণা ।।


মোৰ পদূলিত জোনাক নামিছিল  ---  সঞ্জীৱ গগৈ

পাহৰিছো সেইসময়
মোৰ পদূলিত জোনাক নামিছিল
খিৰিকীৰে জুমি চাইছিলো
লিখিছিলো ভাল লগা কবিতা
সেউজী দুৱৰিত নিয়ৰে চুমা দিয়াৰ সময়ত
সন্তপণে মোৰ মনত স্থিতি লৈছিল
এখন আশাৰ ছবি
সেউজ হৈ পৰিছিল উদং পথাৰ
নি:শব্দে নীৰলে মাজৰাতি চাইছিলো
তৰাভৰা আকাশ
উটি গৈছিলো কল্পনা সাগৰত
সাঁজিছিলো জোনবাইৰ দেশত ঘৰ গাইছিলো প্ৰেমৰ গান
শব্দবোৰ কমি গৈছিল
বুজাবলৈ অনুভূতি
পাৰ কৰিছিলো বিষাদ বিহীন এটি এটি ৰাতি
হঠাৎ আকাশখন গোমা
নাই জোনাক নাই তৰা এতিয়া
মোৰ পদূলিত জোনাক নামামে
সেউজীয়াবোৰ মৰহী গ'ল
থমকি ৰ'ল কলম
সুখৰ পোছাকযোৰ খুলি
পিন্ধিলো দুখৰ বনিয়ন
লিখিলো একলম হিয়া উজাৰি
বিষাদ অৰণ্যৰ কোনোবা নিজনতাত বহি
তোমালৈ বুলি ...


এই জুইকুৰা ময়েই জ্বলালোঁ  ---  কিশোৰ বড়ো

ঘৰৰ ভিতৰত ঘৰ
চি এ ফেল লাইটৰ পোহৰ
বাহিৰত আন্ধাৰৰ আৰাও
মানুহৰ দাম নাই
কোনে কাটে ৰেপি ৰেপি
দিন আৰু ৰাতিৰ
দুহাত-দুভৰি
কাৰ ইচ্ছাত চলচলীয়া
দিন আৰু ৰাতিৰ দুচকু
চৰাইৰ পৰা কণী
নে কণীৰ পৰা চৰাই
সিহঁতৰ ভাৱিবৰ অৱকাশ নাই
কাৰ মগজুৰ পৰা উৰি আহিছে
শিলাবৃষ্টি আৰু চ’তৰ বৰদৈচিলা
আউলি-বাউলি মোৰ ভাৱনাৰ চুলি
জুই একুৰা জ্বলাই দিলোঁ
কৃষ্ণচূড়াৰ ৰঙা নিচান উৰিছে
সোণাৰুৰ হালধীয়া হাঁহি ফুলিছে
উৰ্ব্বৰা হৈ উঠিছে মোৰ বুকুৰ মাটি
সম্ভাৱনা আৰু পৰিবৰ্তনৰ বীজ গঁজিছে
মৰি থকা মানুহক
পুনৰ জীৱন দিবলৈয়ে
এই জুইকুৰা ময়েই জ্বলালোঁ ।


মাথোঁ এবাৰ হাঁহি দিয়া  ---  নিলোৎপল নেওগ

মাথোঁ এবাৰ হাঁহি দিবা
তোমাক এৰি যোৱাৰ আবেলিটোত
তোমাৰ হাঁহিত সজীৱ হৈ উঠিব 
মৰহা ফুলৰ কলি ,
তুমি  নাহাঁহা বাবেই হয়টো 
চিকমিকাই নুঠে 
আকাশৰ তৰাৱলী,,
কিমান সুখ লাগিব 
তুমি হাঁহিবলৈ ?
নে দুখবোৰে কাঢ়ি পেলাইছে
হাঁহি মাৰিব পৰা ক্ষণবোৰ !
বৰ জটিল জীৱনৰ পাঠ,
জটিলতাৰ মাজত বিচাৰি পোৱা টান 
এটি হাঁহিৰ উৎস ,
এদিন হাবাথুৰি খাইও বিফল হ'বা
কিছু পল হাঁহিৰ বাবে,
হাঁহিলে তোমাক ভাল লাগে !
সেয়ে কৈছোঁ
পাৰিলে এবাৰ হাঁহি দিয়া 
সেই হাঁহিতে জিলিকি উঠিব 
তোমাৰ দুখৰ গভীৰতা 
তোমাৰ আজন্ম প্ৰেমিকৰ দৃষ্টিত ।


যোগ্যতা  ---  ধনঞ্জয় কুৰ্মী

তোমাৰ প্ৰেমত
মই দৈনিক খৰচ কৰো
৩০ৰ পৰা ৪৫ টকা...
মই প্ৰেমিকৰ দৰে ধুনীয়া নহওঁ
ৰ'দৰ চেকা লগাৰ ভয়
যাতায়ত ২০ টকা । ।
তোমাৰ পানীপুৰি খোৱা চাই
শুৱনি লাগে—
বন্ধুৰ সতে,
সৎ সাহসেৰে থিয় হওঁ
তোমাৰ কাষত
আৰু ১০/২০ টকাৰ জৰিমনা...
লাজ লাগিলেও তোমাৰ ফালে চাওঁ
মূহুৰ্তে মূহুৰ্তে
চাৰি চকুৰ মিলনত তুমি হাঁহা
কেতিয়াবা কেতিয়াবা । । ।
তোমাৰ গাঁৱৰ বন্ধু এজনীক সুধিবা---
খুৰাদেওঁ ৩০ টকাৰে কি কৰে
লাজত তলমূৰ কৰি ক'ব
"সন্ধিয়া চাউল আনে"
আৰু মই বেকাৰ খৰচ কৰিছো
দৈনিক —
হয় এইটো সঁচা
তোমাৰ বাবে লাভাম্বিত হৈছে
ফুচকা বেপাৰীটো
অটোৱালাজন
২ টকা এটা নিজ উপাৰ্জন নাই
অথচ মই প্ৰেমিকগিৰি দেখুৱাওঁ
তুমি যদি কেতিয়াবা কোৱা
ব'লা অগ্নিগড়ৰ পৰা আহোগৈ
আহি
তুমি চাগে গোটেই ৰাতি ভাৱিবা
আগলৈ সম্পৰ্ক ৰখাটো সঠিক
হ'বনে—


দায়-দোষ নধৰিবি আই মই বেলি হৈ পোহৰ বিলাম  ---  কিশোৰ বড়ো

( যাৰ গৰ্ভত জন্ম হ’লোঁ,যাৰ আঁচলত ধৰি গতিশীলতা পালোঁ,
  যাৰ হাতত ধৰি জীৱনৰ কুঁহিপাঠ শিকিলোঁ, তেওঁ মোৰ আই ।
  আইৰ হাতত কবিতাটি শ্রদ্ধাৰে অৰ্পণ কৰিলোঁ । )
আইয়ে মোলৈ চেলফোনত খৱৰ পঠিয়ায়
সতৰ্ক সূচক মন্তব্যৰে কয়ঃ আগৰ দৰে
দিনবোৰ নাই দেই বোপাই
সেলেঙি মুখত দুখৰ চিনচাব নাই
নৈপৰীয়া দুখ এটাই
পিতাইৰ কলিজা বুৰায়
পথাৰে দাঁত নিকতাই মাৰা চিঞৰ এটাই
কুৰুকি কুৰুকি পিতাইৰ কলিজা চোবায়
ঘৰত থাকে ভঙুৱা আৰু মদুৱা ককাই
এইমাহত টকা পঠিয়াব নোৱাৰিম অ’ আই
চহৰত গাঁৱৰ দৰে সস্তাত শাক-পাছলি নাপায়
গেছৰ ছিলিণ্ডাৰটো শেষ হৈছে
গেলামালৰ দোকানটো দিবলৈ আছে বাকী
তইটো নাজানা আই প্রাইভেট চাকৰিয়ালৰ বিলাই
পিতাইক কবি আই,কজলা হালোৱা গৰুহাল নেবেচিবলৈ
নহ’লে দৈনতাৰ সাগৰে নিব পিতাইক উটুৱাই
আকাশৰ দুখ লাগিলে বৰষুণ হৈ চকুলো নিগৰায়
জলমল দুচকুৰে বিজুলীয়ায়
খঙত ঘৰৰ বস্তুবোৰ বজ্রপাত কৰি দলিয়ায়
আই,তোৰ আকাশখন কি ধাতুৰে তৈয়াৰী
ইমান দুখৰ মেঘবোৰ অহাৰ পিছতো
ফৰকাল তোৰ নীলিম আকাশ
মই তোৰ আকাশত তৰা এটি হৈ গজিছিলোঁ
তৰাতকৈ বেলি হৈ থাকিবৰহে মোৰ বৰ হেঁপাহ
তই ভৱাৰ দৰে কথাবোৰ ইমান সহজ নহয় অ’ আই
কথাবোৰ চেৰেকী হৈ মহুৰাৰ পাকত সোমায়
মহুৰাৰ পৰা মাকোঁ হৈ তাঁতশালত তৈয়াৰ হয়
চকুলো মোচা এখন ৰুমাল
তৰাবোৰ সৰি সৰি চাঙিত উঠি ছাই হৈ যায়
দায়-দোষ নধৰিবি আই
মই বেলি হৈ পোহৰ বিলাম
জ্বলি থকা জুইকুৰা নুমাই
ছিঁৰালফটা সমাজৰ পথাৰত
উপচি পৰিব সেউজীয়া হাঁহিৰ ৰেঙণি ।


মানুহতকৈ মেছিনেই ভাল  ---  প্ৰাণজিৎ বৰুৱা 

মানুহতকৈ মেছিনেই ভাল...
হয় ,
মানুহতকৈ মেছিনেই ভাল ।
নিদিয়ে মেছিনে ,
অভাৰ স্মাৰ্ট
অথৱা বেছি ধুনীয়া হ'লে
 আপোনালোকৰ দৰে
এক্সট্ৰা ছাল ...!
আপুনি ঠগিব পাৰে আপোনাক
প্ৰানভৰি ভালপোৱা জনক ,
 পিছে মেছিনে
 সদায় আকোৱালি লয়
 মেছিন ভালপোৱা মনক !
মানুহতকৈ মেছিনেই ভাল...!
আপুনি নাজানে সময়ৰ মূল্য ,
 কিন্তু মেছিনৰ বাবে সময় জীৱন মৰণ তুল্য ।
আপোনাক কাম কৰিবলৈ দিলে খঙ উঠে ,
 আপুনি জ্ঞানী বাবেই কামত ফাকি দিবও জানে ,
 কিন্তু মেছিনে যে নুবুজে খং;অভিমানৰ দৰে অলাগতীয়াল শব্দ !
মানুহে কৈ ভাল পোৱা
কৰ্মই ধৰ্ম ,
মেছিনে আখৰে আখৰেই
মানে ...!
মানুহতকৈ মেছিনেই ভাল...!
আপুনি প্ৰেম, শান্তিৰ কথা গাই ফুৰে ...
 আপোনাৰ কথাত ,
 নাৰীয়ে দেৱীৰ ৰূপ লয় ,
কিন্তু
'এনিমেল ব্লাদ হেজ অলওৱেইজ ইন মেনছ ব্লাদ'- বুলি কৈয়ে
আপুনি পশু হৈ পৰিব পাৰে ,
দোষটো পশুৰ গাত থেলি !!
 কিন্তু পশুৱে আজিলৈকে কাকো বিনা স্বাৰ্থত মৰা দেখা নাই ,
অথবা
আপোনাৰ দৰে এখন সভাত
নাৰী সজগতাৰ লেকছাৰ দি ,
নিশাৰ আন্ধাৰত পতিতালয়ৰ আলহীও হোৱা নাই ...
মুখা পিন্ধাৰ অভ্যাস পশুৰো নাই
মেছিনৰো নাই ।
মানুহতকৈ মেছিনেই ভাল...!!
মেছিনে আপোনাৰ দৰে
তোষামোদ কৰিবও নাজানে,
সম্ভৱ ভালো নাপাই কৰি ,
মেছিনে যি কৰিব দিয়ে,
তাকেই কৰিব ...
যিহেতু,
মেছিনে নিজা চিন্তা কৰিব
 নোৱাৰে ,
সফলতাৰ দৌৰত কাকো গছকি মোহাৰিও
 নাযায় আপোনাৰ দৰে ...!
অন্য নহ'লেও
 মেছিনে যে দুখ -কষ্ট ,
সুখ -সমৃদ্ধি ,প্ৰেম -ভালপোৱাৰ
সংজ্ঞা নুবুজে ,
 সেইবাবেই কৈছো ;
মানুহতকৈ মেছিনেই ভাল ...!!!


অগ্নিপথ  ---  দলিল আহমেদ 

অগ্নিপথ, অগ্নিপথ, অগ্নিপথ
বৰ লুইতৰ পাৰৰে –
সেউজীয়া পথাৰৰ আলিৰে
হিলদল ভাঙি অগ্ৰসৰ হৈ লোৱা
এক শপথ, এক শপথ, এক শপথ ৷
            সোনালী ৰং সনা
            অতীত গৌৰৱ মজদুৰ- কৃষক,
            এমুঠি আশাৰ বাট কৰা মুকলি,
            গাই যোৱা বোকাত জহি যোৱা জনৰ গান
            ভাতৃঘাতী হত্যা, হিংসা পাহৰি
            ৰক্ষা কৰা ঐতিহ্য সমন্বয়ৰ মান ৷
দেশেই নাট ঘৰ, ৰাইজেই ভাৱৰীয়া,
শ্ৰম, ক্লান্তি, অৱসাদ দুৰ কৰি
সুৰভি সনা পৰিবেশ সৃষ্টি কৰি
নিস্কন্ট, সংকীৰ্নতা পাহৰি
আগুৱাই যোৱা  ক্ষুধাৰ্ত্জনক প্ৰাণ দি,
জীৱনৰ সূখ লোৱা বিচাৰি,
এয়াই বিশ্ব দৰবাৰলৈ যোৱাৰ পথ,
অগ্নিপথ, অগ্নিপথ, অগ্নিপথ ৷
বৰ লুইতৰ পাৰৰে –
সেউজীয়া পথাৰৰ আলিৰে
হিলদল ভাঙি অগ্ৰসৰ হৈ লোৱা
এই শপথ, এক শপথ, এক শপথ,
অগ্নিপথ, অগ্নিপথ, অগ্নিপথ ৷


আলোছায়া  ---  মুনমী ভট্টাচায্য

সুধিব লাগিব নৈখনক
কিয় এনেকৈ উন্মাদ হয় !
সহস্ৰজনৰ ঘাম মিহলাই
বাঢ়ি আহে নৈখন
বৈ যায় কোনো অজান দেশলৈ,
তেজস্ৰোতাৰে যুগে যুগে মহীয়ান
কৰি তোলে সেই দেশ ।
ভাহি আহে মৃত্যুদূতৰ কুলুধ্বনি
সকলো দেখিও নিমাত নৈখন ।
নাই আৰু নোৱাৰি !!
এইবাৰ সঁচায়ে সুধিব লাগিব
বাৰিষাৰ ধলত উন্মাদ হৈ
খৰালি স্তব্ধ হৈ যায় ।
জিলিকাই তোলে দিবাকৰৰ
প্ৰতিসৰিত স্বৰূপ ।
হয়তো এনেদৰেই জিৰণি লয় ।
কাৰণ আগন্তুক বাৰিষাত
আকৌ সাজু হব লাগিব
উন্মাদ ৰূপ লবলৈ ।
এই কথা সুধিব লাগিব
সংহাৰৰ মহাপ্ৰলয়ৰ সময়ত ।


মই নতুন কবিতাৰে আঁদৰণি জনাব পাৰোঁ  ---  কিশোৰ বড়ো

প্রতিনিয়ত এই বাগিছাখনৰ ওপৰত এৰি থৈ যায়
ধুমুহাৰ অৱশিষ্ট বিবৰ্ণ সেমেকা পুৱা
ফুলবোৰ ডাল বিছাৰি উচুপি উঠে
আৰু পাতবোৰ খেপিয়াই ফুৰে সেউজীয়া বিছাৰি
অলংকাৰ হেৰুৱাৰ বেদনাত
যেতিয়া অৰণ্যই হিয়া ধাকুৰি কান্দে
মাটিয়ে শৰীৰ কমি যোৱাৰ দুখত
চিঞৰি চিঞৰি কয়ঃ গছ ৰোৱা মানুহবোৰৰ
হাততেই মৃত্যু হয় প্রগাঢ় সেউজীয়া
ৰান্সী আৰু চিংডুমৰ পথেৰে চোঁচৰাই টানি লৈ যায়
মোৰ দেশৰ অজস্র বীৰছা মুণ্ডাক
মানৱতা আৰু খেতিয়কৰ তেজ
পানীৰ দৰত বিক্ৰী হোৱা দেখি
মূৰৰ ওপৰত শোষণ-উৎপীড়নৰ আকাশ খহি পৰোঁতে
আশাৰ তৰাবোৰ উল্কা হৈ সৰি পৰে
ৰক্তাভ মাটিত বিলীন হয় মন্দাকিনী
মই মাথোঁ চটফটাই পৰি থাকোঁ
নিসংগতাৰ শেতেলিত
মোৰ সোঁৱে বাঁৱে আৰ্তনাদৰ কৰুণ বিননি
এনে দিনত, দিন নহয়
প্রতিটো দিনতেই নাচি থাকে ভয়াৰ্ত ৰাতিৰ যখিনী
মই ভাবি ভাবি পাৰ কৰোঁ অলেখ ৰাতি
আপোনাক কেনেকৈ জুৰমলয়াৰ অনুৰাগৰ
নতুন কবিতাৰে আঁদৰণি জনাব পাৰোঁ ।


নিজানক ভাল পাই চাবাচোন  ---  ডিম্বেশ্বৰ কোচ

প্ৰিয়তমা,
নিজানক ভাল পাই পাইছানে ?
আজিকালি নিজানক ভাল লগা হৈছে ৷
নিজানত নিৰবতাক লিৰিকি বিদাৰি চাই জীৱনতোক অলপ সেউজীয়া কৰি চাও ৷
প্ৰিয়তমা,
যান্ত্ৰিকতাৰ বিকট শব্দবোৰে আমনি নকৰেনে ?
প্ৰেমবোৰ যান্ত্ৰণা হৈ পৰেনে ?
ভাল পোৱাবোৰ কৃত্ৰিম হৈ নপৰেনে ?
প্ৰিয়তমা,
নিজানক ভাল পাই চাবাচোন/
জীয়াই থকাৰ আমেজ বিছাৰি পাবা ৷
নিজানত জোনাকৰ সৈতে উমলি চাবাচোন/
 জীয়াই থকাৰ প্ৰেৰণা পাবা ৷
ভালপোৱাৰ কবিতাৰ সৈতে প্ৰেমত পৰিব পাৰি ৷


তুমি যিদিনা আঁতৰি গৈছিলা  ---  সঞ্জীৱ গগৈ

এৰি থৈ গৈছিলা তুমি মোক যিদিনা
অন্তৰত বাজিছিল বিষাদৰ বীণ মোৰ সিদিনা,
কান্দিছিলো সিদিনা মই হিয়া ঢাকুৰি
সমনীয়াই দিছিল সান্ত্বনা মোক বুকু উজাৰি ।
পাৰ হৈ গৈছিল একেলগে আমাৰ পাঁচোটি বসন্ত
সেইয়েহে মন মোৰ আজিও অশান্ত,
নাভাবো বুলিলেও স্মৃতিবোৰ আহি থাকে মনত
এৰি গুচি যাম ঘৰ-বাৰী কেতিয়াবা কিবা খঙত ।
মৰিয়ে থাকিব লাগিছিল জানা মই সিদিনা
যিদিনা তুমি মোক দিছিলা এবুকু যাতনা,
ভাবিব নোৱাৰো জানা মই আনৰ কথা
কাৰণ তোমাতে আছিলে মোৰ সকলো আশা ।
ফুল হৈ ফুলি মোৰ হিয়াত সুৱাস বিলাইছিলা
আঁতৰি থাকি এতিয়া কাঁইট হৈ বিন্ধিলা,
সুখৰ ৰাতিবোৰ জানা দুখৰ হৈ গ'ল
তুমি দিয়া প্ৰতিশ্ৰুতিবোৰো জহি-খহি গ'ল ।
ফেচবুকত ষ্টেটাচ দিও ভাল নালাগে
নাজানো কিয় বা,
তুমি অনলাইন নাথাকিলে...
আচলতে তুমি মোক ব্লকেই কৰিলা
গম পালো সিদিনা
যিদিনা তুমি মোক এৰিলা ।
হ'ব দিয়া পাৰিম মই থাকিব অকলে
যদিওবা কান্দিম মই নিৰৱে-গোপনে... ।


শেষ  ---  সত্যম কুমাৰ চাহু

নজনাকৈয়ে এদিন ওচৰ চাপিছিলো
নভৱাকৈয়ে সকলো সপি দিছিলো
নিজকে হেৰুৱাই পেলাইছিলো
ঠিক বিজুলিৰ পোহৰত হেৰাই যোৱাৰ দৰেই
 চিক-মিক জোনাকী পৰুৱাৰ আভা ।
এতিয়া আৰু বাট নাচাও
এটা নতুন পূৱাৰ বাৱে
নোখোলো আৰু খিৰিকি
এচেৰেঙা ৰদৰ বাবে
এই উৰুঙা পঁজাত নাইযে আৰু এপদো সম্পদ
যাৰ বাবে মই সপোন দেখিম  ।।


অৱশেষত  ---  সঞ্জীৱ গগৈ

উৱলি যোৱা এটা সপোন
জৰাজীৰ্ণ শৰীৰ
ভাৰাক্ৰান্ত প্ৰেমিক
বেৰৰ জলঙায়েদি সোমাই আহিছে জোনাক
সুৰাৰ গিলাচত এখনি অষ্পষ্ট মুখ
হৃদয়খন ক্ৰমে জ্বলি নি :শেষ হৈ আহিছে
তাৰ পিছত লাহে লাহে নীৰৱতা
বন্ধ কোঠাৰ এচুকত পৰি ৰৈছে
এটি খালি বিহৰ পেকেট
সপোনটো থাকিল
উচ্ছাকাংক্ষা হৈ
কাৰোবাৰ বাহুবন্ধনত


ভাৱনা  ---  ডিম্পল গগৈ

মোৰ মন যায়
তোমাৰ স্বপ্নময় দুচকুৰ
এটি মৰম সনা সপোন হ'বলৈ
তৰাৰ বুকুত পুৱতি জোনে
দি যোৱা একাজলী
জোনাক চতিয়াবলৈ
তোমাৰ সপোনৰ
জড়তা ন'ভাঙোতেই
তৰাৰ বুকুৰ জোনাক বুটলিবলৈ ।
মন যায়
ফাগুণৰ পচোৱা জাকৰ সতে
মিলি যাবলৈ
সাগৰৰ লহৰৰ সতে
গীত গাবলৈ
তোমাৰ জানো মন নাযায়
মোৰ দৰে
এনেকৈ ভাৱ গভীৰ হ'বলৈ ।


সুখ – দুখ  ---  কবিৰঞ্জন দাস

সুখবোৰ আগে
আগে দুখবোৰ
পিছে পিছে আৰু
মাজত মই –
আ : কি যান্ত্ৰণা !
বুজাব নোৱাৰো মই ৷


অনুভুতিৰে তুমি  ---  কৰবী ফুকন নাথ

উজাগৰি নিশা সাৰে থাকোঁ
অনুভুতিবোৰ তুমি তুমি তুমি ,
হঠাতে চুমি যোৱা গালে ওঠেঁ
চুই দিয়া বুকুৰ উপত্যকা ৷৷
শিহৰণ প্ৰাণে প্ৰাণে
তোমাৰ নামেৰে
শিৰাই শিৰাই তেজৰ সুত
বৈ যায় মাথো বৈ যায়
ৰুদ্ধ বুকুৰ কলিজা স্তব্ধ ৷৷
তুমি মোৰ আজন্ম প্ৰেমিক
কোনো কালে মহাৰিব নোৱাৰো
মোৰ কলিজাত
আকিঁ থোৱা তোমাৰ প্ৰতিচ্ছবি ৷
যদিওবা দিবও নোৱাৰো
মোৰ যৌবন
উত্তপ্ত দেহৰ
উমাল স্পৰ্ষ
তথাপিও
অনুভৱেৰে সদায় বাট চাওঁ তোমালৈ ৷৷
তোমাৰ উশাহত উশাহ
আৰু
নিশাহত মোৰ নিশাহ
বুকুৰ প্ৰতিটো স্পন্দনত
বিচাৰে মনে গোপনে তোমাক ৷
চোৱা এতিয়াও সাৰে আছো মই
তোমাৰ সতে উজাগৰে পাৰ
কৰিছো সময় ৷
তোমাৰ বহল দুবাহুৰ মাজত
মই মোক সপি দিছোঁ
আলফুলে মৰমেৰে
তোমাৰ বুকুৰ পদূলীত
ৰুই দিছোঁ মোৰ প্ৰেমৰ গজালি ৷৷৷


অপেক্ষা  ---  ডিম্পল গগৈ

অপেক্ষা কৰি আছো
তুমি ঘূৰি অহা আশাৰে
মোৰ হেঁপাহৰ
হিয়াৰ দলিচাখনলৈ
এবুকুৰ হিয়া ভৰা
মৰম যাচিবলৈ ।
অপেক্ষা কৰিছো
বিশাল সাগৰৰ পাৰত
মোৰ নি:সংগ জীৱনৰ
সংগী হ'বলৈ ।
মোৰ অপেক্ষা অন্ত নাই
তথাপিতো আছো
তোমালে বাট চাই
আজিও তুমি
মোৰ কাষলৈ অহা নাই ।


ফুল  ---  কবিৰঞ্জন দাস 

ফুল ফুলাৰ বতৰতেই
তুমি আহিবা
নানা ৰঙী ফুলবোৰ
ভাল পাবা তুমি
সিঁহতৰ হাঁহিবোৰ
দেখা পাবা বৰ
আলসুঁৱা সিঁহতি
মোৰ ফুলনিখনিত
বহি এটা কবিতা 
লিখিবা - ধুনীয়া 
ফুলবোৰক লৈ 
বসন্তক লৈ... ৷


চিগাৰেট আৰু ডায়েৰী  ---  ডিম্বেশ্বৰ কোচ

চিগাৰেটতো জ্বলাই..
মোৰ বিষাদবোৰ শেষ হব দিও /
কলুষিত শব্দবোৰক জ্বলিব দিও ৷
ব্যস্ততাময় জীৱনত
কিজানি বিচাৰি পাও/
অলপ শান্তি,
অলপ বিশ্বাস,
অলপ প্ৰেমানুভুতি ৷
কাৰণ.....
তুমি মোৰ ব্যস্ততাময় জীৱনৰ এক
মাত্ৰ সাক্ষী...


জীৱনৰ ব্যৰ্থতা  ---  চাৰু প্ৰসাদ শৰ্মা

শীতৰ চেঁচা বতাহজাকে
সকীয়াই গ'ল মোক
জীৱনৰ ব্যৰ্থতাৰ পাতবোৰ লুটিয়াই
সি হাহাকাৰ কৰি উঠিছিল ...
মোৰ হৃদয়ত প্ৰৱেশ কৰি
ইমান ব্যৰ্থতাৰ পিছতো
কেনেকৈ আছো জীয়াই,
মই ক'লো
জীৱনৰ ব্যৰ্থতাই
সফলতাৰ চাবিকাঠী ৷


সপোন  ---  কবিৰঞ্জন দাস

এবাৰ সপোন দেখিয়েই
তুমি ভাগৰি পৰিছানেকি ?
এটা সপোন ভাগিলেই
তুমি বিচলিত হৈছা নেকি -
নাই নহবা তুমি আৰু
সপোন দেখিব লাগিব
এটা নতুন সপোন
যি সপোনে তোমাৰ আশা
বোৰ পূৰ্ণ কৰিব জীৱনটো
জীপাল কৰিব সেই সপোন ...


এদিন তুমি আহিছিলা  ---  বিশ্বজিত নাথ

এদিন তুমি আহিছিলা 
এখনি ডাৱৰমূখী আকাশ লৈ
আহিছিলা মোৰ নিস্পাপ প্ৰেমক  ঘূৰাই দিবলৈ মোৰ হৃদয়ক
নেজানো তোমাৰ দুচকুৰ পৰা
কিয় সৰিছিল তপত বৰষুণ
সিদিনা কিন্ত অভিমান কৰা নাছিলা তুমি
যঠৰ হৈ হৃদয়হীন শিল হৈ বহি আছিলো এছটা শিলত
প্রতিটো শান্তনাই বিদ্রুপ কৰিছিল মোৰ নিস্তব্ধতাক
এপাট এপাট বিহলগা শেল হৈ বিন্ধিছিল মোৰ হৃদয় 
তোমাৰ বিদায়ী ক্ষণত
 যোগ  দিছিলা আৰু এটা দূখৰ স্মৃতি


মই এটি নিয়ঁৰকণা  ---  কবিৰঞ্জন দাস

মই এটি নিয়ঁৰকণা
বনত জিলিকি থকা
এটি মুকুটা মণি
সূৰ্য্যৰ পোহৰ পৰি
জলমলাই থকা-
হেজাৰ জনৰ দুভৰিৰ
স্পৰ্শই চুই যাই
প্ৰতিদিনে –
ৰাতিপুৱাই আকৌ
উজ্বলি উঠো সদায় ৷
মই এটি নিয়ঁৰ কণা ৷৷


আপোন আপোন সপোন এটি  ---  নবজ্যোতি মিশ্ৰ (চিকু)

আপোন আপোন সপোন এটি
দুচকুত জিলমিল টোপনি
হৃদয়ত বাজি আছে
প্ৰণয়ৰ এছাটি সুৰীয়া বাহী
হিয়াই হিয়াই গোপনে জগাই
নিলাজি সুগন্ধি
উষ্ম যৌৱনৰ
উতনুৱা ভাৱনা
ৰিনিকি ৰিনিকি
সুৰৰ ৰাগি
দিয়াহি এধানি মৰমৰ বুলনি
আপোন আপোন সপোন এটি.........


লাচিত  ---  কিশোৰ বড়ো

পিতাইৰ পথাৰ প্রেমক সৰগত কৰি
পথাৰৰ পৰা ভোকে-ভাগৰে
গৰুহালক ঘৰমুৱা কৰি
সন্ধিয়া ঘৰ সোমায়হি লেবেজান লাচিত 
সন্ধিয়া গা-মুখ ধুই
লাচিতে ফিকা চাহ একাপ আৰু
হাজাৰমুখী পিঠাৰে জলপান খায়
বাতৰি কাকত নাপায় কাৰণে
গাঁৱৰ এঘৰত চৈধ্য ইঙ্কিৰ
কলা-বগা টি ভিৰ ওচৰত বহেগৈ
লাচিতে চাই ভাল পায় “নিউজ লাইভ”
“ডি ৱাই ৩৬৫”আৰু “নিউজ টাইম অসম”
বাতৰিৰ সময়তে গুছি যায় কাৰেন্ট
তেতিয়া বিজ্ঞজনেৰে কিছু মতবিনিময় কৰে
ভোক আৰু নৈৰাজ্য
লাচিতহঁতৰ আলোচনাৰ মূলবিষয়
ফটিকাৰ গোলাপী ৰাগীত
গালে মুখে ভাত কেইটামান খাই
লাচিতে বিছনাত বাগৰে
টোপনি নহোৱা ৰাতিত
বুকুত বাঢ়ি আহে বেকাৰত্বৰ শোষণত
প্রেয়সীয়ে আনলৈ গুছি যোৱাৰ বিষাদ গাঁথা
লাচিতে আত্মহত্যাৰ কথা সামৰি সুতৰি
পিতাই চক্ৰধ্বজৰ জীৱনৰ পৃষ্ঠা পঢ়ে
নিমাত-নিতাল গভীৰ ৰাতি
লাচিতে শুনে যন্ত্রনাত কাতৰ
বুভূক্ষ মানুহৰ চিঞঁৰ
জলমল দুচকুৰ কেনভাচত প্রতিফলিত হয়
ঘোলাপানীত আৰ্চেনিক আৰু কলেৰা খাই
মৃত্যুৰ বাটে খোজ দিয়া শৈশৱ
সীমাৰ সিপাৰৰ পৰা
মোগল সম্রাট ঔৰংগজেব সোমাই আহে
লগত সেনাপতি ৰামসিংহ আৰু সাংগোপাংগো
এটা অজুহাতৰ গইনালৈ
দলিচা পাৰি দিয়ে মোমাই ৰূপি দালাল
তেতিয়া লাচিতৰ তেজ গৰম হয়
লাচিতে বিছনাৰ পৰা জাপ মাৰি উঠে
মোমাই কটা গড় সাজি
হেংদানৰ সলনি হাতত এ কে ৪৭ লৈ
শৰাইঘাটলৈ যোৱাৰ যো-যা চলায়
কিন্তু শৰাইঘাট গৈ নাপায় লাচিত
ৰুগীয়া আই আৰু পিতাই
ঘৰত আছে দুজনীকৈ আবিয়ৈ বাই
লাচিতে ইমানতে যাত্ৰা সামৰে
ৰাতিপুৱা নাঙলৰ মুঠিত
লাচিতে বিছাৰি পায় জীৱনৰ সংজ্ঞা ।


প্ৰেমৰ কবিতা  ---  ৰাজীৱ কায়স্থ 

আহা আমি ফুলি
থকা বাগিচাখনলৈ
যাওঁ ।
ফুলবোৰে আমাক
স্বাগতম জনাব
সুবাসেৰে ।
বসন্তৰ বতাহৰ দৰে
তুমি চুলি মেলি
ফুলবোৰলৈ চাই
হাঁহিবা... তোমাৰ
হাঁহিৰ ছন্দত সিহঁতে
নাচিব ।
আহা আমি
চৰাইবোৰৰ ওচৰলৈ
যাওঁ; সিহঁতে গীত
গাব । আমি শুনিম ।
হৃদয় আমাৰ
কোমল হ'ব ।
আহা আমি
গছবোৰৰ ওচৰলৈ
যাওঁ, অলপ বহোঁ
গছৰ শীতল ছাঁত ।
ইয়াতেই জানোঁ
নহ'ব আমাৰ
আত্মাৰ শুদ্ধি (?)
চোৱাচোন প্ৰিয়া,
গছজোপালৈ...
চৰাইবোৰ দেখোন
ইয়াতেই আছে ।
আৰু ফুলবোৰৰ
সুবাসে আমাক
সন্ধান দিছে সুন্দৰৰ
আহা প্ৰিয়া ইজনে
সিজনৰ হৃদয়ত স্নান
কৰো...।


সুখ আৰু দুখ  ---  কবিৰঞ্জন দাস

সুখ আৰু দুখ
লগৰীয়া তুমি
একেলগে থাকা
উমলি – জিমলি 
জোন আৰু তৰা 
আতঁৰত থাকা
মিচিকিয়া হাঁহি
মাৰি সদায়
মাতা …


লজ্জা  ---  মুনমী ভট্টাচাৰ্য

শীৰ্ণ হাতেৰে
জৰাজীৰ্ণ দেহাটি ঢাকিবলৈ
সাৱটি লৈছে উৱলি যোৱা
কাপোৰখন ।
বৃথা প্ৰয়াস !
ঢাকেই নাখাইচোন দেহাটি ।
তথাপিও আটোমটোকাৰিকৈ আদৰিছে
সেই নিৰাভৰণক ।
তৃষ্ঞাসিক্ত মলয়াক ৰুধিবলৈ
তাই যে অপৰাগ ।
তথাপি তাই গৰকিবই লাগিব
তীক্ষ্ণ ধাৰাৰ প্ৰতিটি দংশন ।
প্ৰতিডাল কাঁইটৰ
আতুৰ চাৱনিয়ে দহিছে
তাইৰ জীৱনৰ অন্ধকাৰখিনিক ।
অথচ আশাৰ বলুকাত
দিগন্তৰ ৰহন সিঁচি
অপেক্ষা ন প্ৰভাতৰ ।


আইনা  ---  কবিৰঞ্জন দাস

আইনাখনলৈ চালে দেখা
পাওঁ তোমাকেই – হাঁহি থকা
মুখখনি তোমাৰ ভাঁহি আহে
বহুত দিন ইয়াতে তুমি আঁছা
যদিও তুমি কাষত নাই-
তথাপি সদায় তোমাকেই
দেখো – প্ৰিয়া !
সেইহে মই বাৰে বাৰে চাওঁ
আইনা খনলৈ – বুকুৰ
মণিকোঠাত বন্দী হৈ
থকা মধুৰ মূহুৰ্ত্ববোৰ –
যিয়ে সদায় দিয়ে মোক
প্ৰেৰণা … !!


উৰিয়ামঘাটলৈ আহিবাচোন বন্ধু  ---  সৌৰভ শইকীয়া

উৰিয়ামঘাটলৈ আহিবাচোন বন্ধু
কেতিয়াবা..
বসন্তত এটা প'ল পাৰ কৰিম
একেলগে..
সুখেৰে এসাঁজ খুৱাব
নোৱাৰিলেও,
হিয়া উপচি পাৰ ভাগি যোৱাকৈ দিম
এধানি ভালপোৱাৰ সেউজীয়া..
পাহাৰ ভাল পাঁও বুলিতো
তুমিয়েই কৈছিলা..
ভালেই হ'ব দিয়া, দয়াংৰ চাপৰিত
তুমি চুলি মেলি প'জ দিবা, মই এটা
স্নেপ লম
বসন্তৰ...
তোমাৰ কথা মনত পৰিলেই মোৰ
বসন্তলৈও মনত পৰে, ব'হাগ,
কপৌফুল
আদিলৈ...
তোমাৰ নাচোনতেই আছে সেই ব'হাগ,
সেই
বসন্ত..
সেয়ে মই বসন্ত ভালপাঁও আৰু
ব'হাগ..
বন্ধু এইবাৰ
উৰিয়ামঘাটলৈ নহাকে নাথাকিবা
দেই...


ধোৱাৰ মাজত তুমি নীহাৰিকা  ---  ৰঞ্জিত নাথ

তুমি নকবা নীহাৰিকা
তোমাক পাহৰি থাকিবলৈ 
নীহাৰিকা তুমি জানানে,
পাহৰিম বুলিওতো পাহৰিব
পৰা নাযায় কিছুমান সম্পৰ্ক...
দলিয়াই দিম বুলিওতো
দলিয়াই দিব পৰা নাযায়
সকলোবোৰ দুখ-যন্ত্রণা...
আকোৱালি লম বুলিওতো
নিঃসংগতাক আকোৱালি
লব পৰা নাযায় ।
নীহাৰিকা তুমি জানানে,
এতিয়া মোৰ সো আৰু বাওঁহাতে
জুই, ধোৱা আৰু ৰ’দৰ বৰষুণ 
পোৰা মহঙৰ কেচেমা-কেচেম
গোন্ধ মোৰ নাক আৰু কাণত ।।


ভেদি মেকামঃ নিত্য সহচৰ ---  মূলঃ মাইকেল  ৰিচাৰ্দ , অনুবাদকঃ  ৰাজীৱ কায়স্থ 

*** লেটিন কবিতাৰ  অনুবাদ । মূলঃ মাইকেল  ৰিচাৰ্দ ।  অনুবাদকঃ  ৰাজীৱ কায়স্থ । 
সেই দ্বীপটো সেউজী
ন-কইনাৰ দৰে
মোহনীয় । য'ত
হেজাৰ বিজাৰ তৰাই
ফুলশয্যাৰ
কোমলতাত সৰি
পৰে । 
কিম্বদন্তীঃ তাত হেনো
পৰি ওলায় নিতৌ,
নৃত্য কৰে ক্ৰেছিয়ান
ফুলবোৰৰ দৰে । 
বুকুৰ ভাইপাৰ
বিষাদ মোহাৰি
হেঁপাহৰ তৰংগয়েদি
জুখি চাওঁ সেই দ্বীপৰ
সেউজী হিয়নিৰ
কম্পন... । 
গাওঁখনৰ বুকুৱেদি
সেওঁতাই বৈ যোৱা
নীল নৈখনৰে
উজাই গ'লো ।
দ্বীপত উঠিয়ে
দেখিলো ক্ৰেছিয়ান
ফুলবোৰ মৰহিছে ।
তৰাবোৰ দূৰ দিগন্তত ক্ৰমশক
ধূসৰ...
জাৰত
কঁপিছিলো ।
কঁপিছিল কলাফুল,
ওঁঠৰ দুৱাৰ
ভেড়াবোৰলৈ বৰকৈ
মনত পৰিছিল । 
মোৰ নিত্য সহচৰ
শিতানৰ জোন আৰু
ভেড়াবোৰ...।।


বসন্ত  ---  সত্যম কুমাৰ চাহু

অশেষ অপে্ক্ষাৰ অন্তত
তুমি পুনৰ আহিলা
তোমালৈয়ে যেন বাট
চাই আছিলো আমি
তুমি বিশ্বাস কৰিবানে
তোমাকযে ইহঁতে কিমান ভালপায়
তোমাৰ পৰশত শুনাছোন
কুলি জনিয়ে কি দৰে বিনাইছে
তোমাৰ পৰশত ছোৱাছোন
ডালৰ কপৌফুল বোৰে কিদৰে ফুলিছে 
সচাঁকৈয়ে তোমাৰ ওচৰত
আমি চিৰ কৃতজ্ঞ
কিয়নো তোমাৰ পৰাইযে আমি শিকো
পুৰণিৰ পৰা নতুন হ’বলৈ
বসন্ত
তুমি আকৌ আহিবাছোন ।


নকৰো দুনাই জীৱন ধাৰণ  ---  জোন কলিতা

উদ্বেগ মোৰ,
উত্ৰাৱল মই ,
মাৰ পেটত তেতিয়া মই ৷
হেপাঁহ মোৰ প্ৰবল ৷
কেতিয়ানো জীৱন ধাৰণ কৰো ?
কেতিয়ানো জনম লভো ?
জীৱন ধাৰণ কৰিহে গম পালোঁ,
জীৱনটো কি ?
জীৱন আচঁলতে হয়নো কি ?
জীৱন যে নহয় সফলতাৰ সেউজ উপত্যকা ,
ইয়াত আছে বিফলতাৰ খৰাং বতৰ ৷
বিফলতাৰ জুয়ে পোৰিছে দেহ,
জ্বলাইছে দেহ ৷
জ্বলি জ্বলি দেহা এঙাৰ,
পোৰি পোৰি দেহা ছাৰখাৰ ৷
জীৱন সিন্ধু বহু ৰক্তৰ বিন্দু ৷
মিছা বেশ্যাৰে চলিছে বহু …
ভণ্ড প্ৰলোভন আৰু ফাং-ফুংৰে ভৰপূৰ ,
অনিশ্চয়তাৰ খেল মাথো ৷
বৰ বৰ মানুহেও ইয়াত হাৰি যায় ,
তাতে মই তেনেই সাধাৰণ ৷
শত শত মনীষীওঁ জীৱনটোক
বিশ্লেষণ কৰি অন্ত নেপায় ৷
দিনৰ পোহৰত দেখিছো এন্ধাৰ,
খেদি খেদি মৰীচিকা মই হাইৰাণ ৷
কোনো এটা বস্তুৱে নিদিয়ে আমোদ,
কোনো এটা বস্তুৱে নোযোগাই মনোৰঞ্জন ৷
মিছা মিছা সকলোবোৰ যে মিছাঁ ৷
সকলোবোৰ বৃথা ৷
মিছা আত্মতৃপ্তি আৰু সান্তনা লৈ আছো জীয়াই ৷
কিনো পাম ?
কিনো চাম ?
জীৱনত আছোনো কিয় জীয়াই ?
জীৱনত কাৰ বাবে আছো জীয়াই ?
এইকেইটা প্ৰশ্নই অনৰ্গল মগজুত টুকুৰিয়াই ৷
এটা সমস্যাৰ ওৰ নপৰোওঁতেই,
আন এটা সমস্যাই গা কৰি উঠে ৷
যেন সমস্যা সমাধানৰ বাবেহে
এই জীৱন আমাৰ ৷
জীৱন ধাৰণ কৰি পালো বহু কষ্ট ৷
জীৱন ধাৰণ কৰি আনকো দিলো বহু কষ্ট ৷
নেলাগে আৰু এনেকুৱা জীৱন,
নকৰো দুনাই জীৱন ধাৰণ ৷
নিদিওঁ আনকো কষ্ট দুনাই ৷
------------------------
( তথাপি আশাবাদী এই জীৱন,
ভৰিৰ তলিৰ মাটি খামুচি,
আছো আমি জীয়াই,
আহিব বুলি ভাল দিন উভতি আমাৰ )


আক্ষেপ  ---  সত্যম কুমাৰ চাহু

বৰফ বোৰ এনেকুৱাই
     গলি ভাল পায়
জূই বোৰো তেনেকুৱাই
    জলি শেষ যায় 
যিদৰে মৰম আৰু ভালপোৱা বোৰে
         কন্দুৱাই ভাল পায়
           এটা জীৱনে এটা জীৱনক
     ঠগি ভাল পায় 
হয়তো এইয়াও এক প্ৰতিযোগিতা
 মোৰ তোমাৰ আৰু অপোনাৰ মাজত
নিজক হেৰুৱাৰ প্ৰতিযোগিতা
      নিজৰ পৰা


আহিনৰ তিনিটা স্কেচ্   ----  পলাশ প্ৰান্তিক

(১)
আহিনৰ পথাৰত
গাখীৰতী থোকবোৰে
খেতিয়কৰ  প্ৰাণলৈ কঢ়িয়াই আনে
এবুকু প্ৰতিশ্ৰুতি
(২)
নৈ বালিচৰৰ
জাওঁবনৰ মাজত
কঁহুৱাৰ উন্মুক্ত বুকু ঢাকিবলৈ
আহিনে কুঁৱলীৰ বগাসাজযোৰ পিন্ধাই
কুঁৱলী আৰু কঁহুৱা
অভিন্ন আত্মা ইজনে সিজনৰ
(৩) 
আহিন আহিলে
পদুলি মুৰত থকা শেৱালী জোপা
লহপহকৈ বাঢ়ে
শেৱালী ফুলৰ আমোলমোল গোন্ধই
সকলোকে সোঁৱৰাই দিয়ে
শৰতৰ উপস্হিতি


আমাৰ বিশ্বাস  ---  জোন কলিতা

আমি বিশ্বাস কৰো সূৰ্যদয়ক,
যদিওঁবা ই লাহে লাহে উদয় হয় ৷
আমি বিশ্বাস কৰো বৰষুণক,
যদিওঁবা আকাশত ডাৱৰ আৱৰে ৷
আমি বিশ্বাস কৰো সঁচাক ,
যদিওঁবা আমি প্ৰত্যেকে মিছা কওঁ ৷
আমি বিশ্বাস ৰাখো জয়ত,
যদিওঁবা পদে পদে আমাৰ পৰীক্ষা হয় ৷
আমি বিশ্বাস কৰো দিঠকক,
যদিওঁবা সপোন দেখি ভাল পাওঁ ৷
আমি বিশ্বাস কৰো দৃঢ়তাক,
যদিওঁবা উগুল-থুগুল মন আমাৰ ৷
আমি বিশ্বাস ৰাখো প্ৰতিশ্ৰুতিত,
যদিওঁবা সময়ত বাৰিষাৰ ফুটুকাৰ ফেন হৈ বৈ যায় ৷
আমি বিশ্বাস কৰো একতাক,
যদিওঁবা সমাজত বিভাজনৰ শ্ৰেণী দেখা যায় ৷
আমি বিশ্বাস কৰো বিজ্ঞানক,
যদিওঁবা বিজ্ঞানৰ অপব্যৱহাৰ দেখা যায় ৷
আমি বিশ্বাস কৰো আধুনিকীকৰণত,
যদিওঁবা আমি পৰম্পৰা ৰক্ষা কৰো ৷
আমাক লাগে শান্তি,
যদিওঁবা যুদ্ধই পৃথিৱী কঁপাই ৷
মাৰামাৰি, হতাহতি যদিওঁ বা আমি ভাল নেপাওঁ,
কিয়বা আমাৰ খাম খেয়ালিতে সময় যায় ?
ভেকোভাওঁনা আৰু ফাং-ফুং হামি যে ভাল নেপাওঁ ,
তথাপি জালায়তিহে সমাজত
খোপনি পুতিবলৈ পায় ৷
আমাৰ বিশ্বাসত নিদিবা চেচাঁ পানী ঢালি,
থাকক আমাৰ বিশ্বাস জীয়াই ৷


জীৱন যুজ  ---  দলিল আহমেদ

[ নমস্কাৰ গ্ৰহণ কৰিব । ‘ জীৱন যুজ’ শীৰ্ষক কবিতাটি আৰাম্ভণি তথা আৰম্ভণিৰ সকলো ন লিখাৰুৰ নামত উচৰ্গা কৰিব বিচাৰিছো আৰু নতুন বৰ্ষৰ শুভ কামনা কৰি আৰম্ভণিৰ উজ্জল ভৱিষ্যত কামনা কৰিলো ।
ইতি
দলিল আহমেদ ]
জীৱন নদীৰ দুয়োপাৰে
সূখ দূখৰ অবুজ খেলা
কুল-উপকুল বিহীন জীৱ্ই নিতৌ
নদীৰ বুকুত পাতে ৰঙীন মেলা ৷
গভীৰ নিশাত কালৰূপী ধূমূহাই
     সপোনবোৰ তচ-নচ কৰি
পাতিব খুজে নৰমেধ যজ্ঞৰ আখৰা ,
    তেনেতে ব্ৰজ্বই বিলাই যায় উদাত্ত কন্ঠ
    পষান বুকুৰ কুটুম- জীৱই
    যুজি থাকে অদম্য সাহসৰে
    হাৰ নমনা চৰিত্ৰই যে জীৱনৰ অভিধা ৷
অন্ধকাৰৰ আচ্ছাদন ৰূপী দস্যুই
টোপনিৰ ভাঁজত ডিঙি চেপি ধৰে,
জীৱনৰ অভীস্পাবোৰক দিব খুজে বাধা,
অহৰহ ভাবে চেষ্টা কৰি
চিঙিব খূজে –
জীৱন বৃত্তৰ ৰঙীন মালা ৷
    পূৱাৰ সূৰ্য্য স্নিক্ত দৃষ্টিত
    সদায় পৰাস্ত হয়  নিপীড়ন – বঞ্চনা ৷
ছাঁ পোহৰৰ খেলাৰ মাজতে
জীৱন নদীৰ বুকুত
নীৰৱতা ভাঙি জগাই তোলা প্ৰতিবাদী সত্তা,
লুপ্ত হৈ থকা তোমাৰ সমৰ কলা,
তিমিৰৰ গৰ্ভ ফালি
নৱ-প্ৰজন্মৰ হাতত তুলি দিয়া
জীৱন যুজত জয়ী হোৱাৰ অমোঘ অস্ব্ৰ,
নহ’লে কাপৰুষালিতা- কৃপনতাৰ কু-সন্ধিত
এদিন হ’বা বিৱস্ৰ ৷
টুলুং ভুলুং নাৱত সৃষ্টি কৰা মানৱতা !
বৰলুইতৰ ৰৌদ্ৰোজ্জ্বল প্ৰভাতে জ্বলাই ৰাখিব  চাকি জীৱনৰ,
আশা-প্ৰত্যাশাৰ লগতে পাবা আনন্দ-উন্মাদনা ৷


গাঁৱৰ হেঁপাহ   ---  পলাশ প্ৰান্তিক

মই গাঁৱৰ ল’ৰা
সৰিয়হ হালধীয়া পথাৰৰ কাষত
গৰু চৰাই থকা গৰখীয়া ল’ৰাজাক
মোৰ সহপাঠী
দলনিত মাছ মাৰি উভতি অহা
গাঁৱৰ গাভৰুজাক
মোৰ কান সমনীয়া
একেলগে লুকাভাকু খেলিছো
আৰু খেলিছো দৰা কইনা
মই গাঁৱৰ ল’ৰা
গাঁৱৰ কেঁচা মাটিৰ সতে
মোৰ আছে অটুট সম্পৰ্ক
চহৰীয়া সভ্যতাত
মোৰ হৃদয় হেৰুৱা যাতনাই
বুকু খহাই, বুকু জ্বলাই


বেলকনিৰ পৰা  ---  কিশোৰ বড়ো

জীৱনৰ বেলকনিত বহি
মই মোৰ লগত নিতৌ কথাপাতোঁ
মন আৰু মগজুৰ বাকবিতণ্ডাৰ মাজতে
বেলকনিটোত দেখিলোঁ
বেদনাৰ তীব্র শৰৰ আঘাটত
শৰবিদ্ধ চেতনাৰ ক্ষত-বিক্ষত শৰীৰ
হঠাৎ
দুঃসাহসৰ ডেউকা কোবাই উৰিছে
মোৰ মন আৰু মগজুৰে মিশ্রিত পখি
মই মোৰ বেলকনিৰ পৰাই চাই আছোঁ
বৰদৈচিলা যেন বতাহ বলিছে
উমি উমি জ্বলি থকা জুইকুৰা
বেছিকৈহে জ্বলিছে
মোৰ পখিটোৰ ডেউকাৰ পৰা
পোহৰৰ আচ্ছাদন যেন মৃদুবতাহ বলিছে
মই বেলকনিৰ পৰাই দেখিছোঁ
জাকে জাকে পখি উৰি ফুৰাৰ দৃশ্য দেখিছোঁ
উশাহ যেন সেউজীয়া বতাহ বিয়পি পৰিছে
শুকান ডালত সেউজীয়া পাতৰ পতাকা উৰিছে
মই বেলকনিৰ পৰা চাই আছোঁ ।


যিমান যি হলেওঁ আপোনাৰ এটা চাকৰি আছে  ---  প্ৰাণজিৎ বৰুৱা

যিমান যি হলেওঁ আপোনাৰ এটা চাকৰি আছে...
আপুনি অসুখী মানিছো
আপোনাৰ ধেৰ টেনচন,
আপুনি পোৱা নাই সুখ,
পোৱা নাই জব চেটিছফেকচন,
তথাপি দুখ নকৰিব
যিমান যি হলেওঁ আপোনাৰটো এটা চাকৰি আছে!
এটা সৰুকৈ হলেওঁ 5 ফিগাৰৰ চেলাৰী আছে।
আপুনি কিনিব পৰা নাই ফৰ হুইলাৰ,
বনাব বৰা নাই দুমহলীয়া মহঙা ঘৰ,
মানিছো আপুনি পূৰাব পৰা নাই পৰিয়ালৰ সমস্ত আব্দাৰ,
কিন্তু সেইবুলিয়েই দুখ নকৰিবছোন!
আপুনি লঘোণে থকা নাই এবেলাও,
ঘৰ নাই বাবেই ৰ'দ-বৰষুণত
তিতিও থাকিব লগা হোৱা নাই ।
গাড়ী নাই বাবেই আপুনি খোজ কাঢ়ি
যাব লগা হোৱা নাই
খালী ভৰিৰে দহ বাৰ মাইল বাট..
আৰু আটাইতকৈ ভাল কথা
আপোনাৰ শৰীৰত নাই
সেই নিবনুৱা হোৱাৰ নিৰ্মম আঘাত!!
আপোনাৰটো এটা চাকৰি আছে
হয়তো
আপোনাৰ লৰাক পঢ়াব পৰা নাই
আটাইতকৈ দামী বিদ্যালয় খনত,
দিব পৰা নাই সি বিচৰা সকলো দামী খেলনা,
পিছে দুখ নকৰিবছোন,
সিটো লব লগীয়া হোৱা নাই হাতত
ভিক্ষাৰ জোলোঙা !
ৰাষ্টাৰ কাষৰ পলিথিন বিচাৰি যাব লগা হোৱা নাই,
কোনো হোটেলৰ এৰেহা বাছনবোৰ সি ধোৱা নাই ।
দুখ নকৰিব,
এনে বহুত মানুহ আছে
যিবোৰ আমি ভবাতকৈও বহুত দুখত আছে ,
কিন্তু তেওঁবিলাকো মৰা নাই ।
আপুনি কিয় ভাগি পৰে তেন্তে কামৰ হেঁচাত,
কিয় মৰিম মৰিম লাগি যায়,
বচৰ গালিতেই কিয় হৃদয় খন ভাঙি যায়?
আপুনি কিয় ভাবি লয়
পৃথিৱীত আপুনিয়েই আছে সকলোতকৈ দুখত,
জানে ?
আপুনি আছে বহুততকৈ সুখত..!
কাৰণ আপোনাৰ কমচেকম এটা চাকৰি আছে ,
এটা কম পৰিমাণৰ হলেওঁ চেলাৰী আছে ...
আপোনাৰ ডিগ্ৰীবোৰ পচি যোৱা নাই ,
আপুনি কাৰো মুখলৈ চাব লগা হোৱা নাই ,
যিহেতু আপুনি ঘৰৰ বোজা হব লগাওঁ হোৱা নাই,
গতিকে কাম কৰি সুখী নহলেও নাপাব আঘাত,
মনত ৰাখিব নিবনুৱা নামৰ অভিশাপটো
নাই আপোনাৰ গাত,
যিমানেই যি হলেওঁ যে আপোনাৰ এটা চাকৰি আছে,
অভাৱ পুৰালেও নুপুৰালেও এটা যে চেলাৰী আছে,
সেইয়ে
আপুনি সুখী হব লাগে
সুখী হওঁক !!
(c)প্ৰাণজিৎ বৰুৱা ।


তেওঁ এইবেলিওঁ আহিছে  ---  কিশোৰ বড়ো

যোৱা বেলিৰ দৰে
তেওঁ এইবেলিওঁ আহিছে
হাতযোৰ কৰি
মুখত এমোকোৰা চেনী লৈ
ডিঙিত ফুলৰ মালা এডাল আঁৰি
যোৱাবেলিৰ কথাবোৰকে আওঁৰাইছে
সজাৰ পোহনীয়া ভাটৌটোৰ দৰে
ওলাই যাওঁ বুলি যোৱা ভাইটীজনৰ
বাৰু সম্ভেদ ওলাইছেনে ?
এইযে স্কুললৈ ওলাই যোৱা ফুলকুমলীয়া হাঁহিটো
তাইৰ নিথৰ দেহটোত নখৰ আছোৰ পৰিছিল
সামগ্রীৰ উৰ্ধমূখী দামৰ বাবে
এইযে পাকঘৰত উমি উমি জুই একুৰা জ্বলিছিল
তেতিয়া….তেতিয়া বাৰু তেওঁ ক’ত আছিল ?
আপোনাৰ ভেটিমাটি নদীয়ে কাঢ়ি নিওঁতে
এইযে দুখৰ মহাসাগৰত টুলুং ভূলুং
জীৱনৰ নাওঁখন ভাহি ফুৰিছিল
সেউজয়াহীন পথাৰখনৰ ৰূপ দেখি
নিজকে জীৱনৰ পৰা বিচ্ছেদ কৰিছিল
আপোনাৰ সহোদৰ ভাই
তেতিয়া….তেতিয়া বাৰু তেওঁ ক’ত আছিল ?
যোৱাবেলি স্কুললৈ যাওঁতে
বাহঁৰ দলং ভাঙি পানীৰ স’তে মিলি গৈছিল
আপোনাৰ নুমলীয়া ল’ৰাজন
সৌ সিদিনা যে গৰ্ভধাৰণৰ বিষত কেকাই
ৰক্তাক্ত গোটেই শৰীৰেৰে
আদবাটতে ঠেলাখনৰ ওপৰতে বিদায় মাগিছিল
আপোনাৰ ভনীজনী
তেতিয়া….তেতিয়া বাৰু তেওঁ ক’ত আছিল ?
বেকাৰ যুৱকবোৰ বাট এৰি
অবাটেৰে গৈ থাকোতে
বাৰু তেওঁ ক’ত আছিল ?
যোৱা বেলিৰ দৰে
তেওঁ এইবেলিওঁ আহিছে
সাবধান ভোটাৰ সকল
আপোনালোকৰ হাততেই আছে
ভবিষ্যত  ।।


মৰীচিকা  ---  পলাশ প্ৰান্তিক

তৰাফুলৰ গামোচা দেখা
মোৰ উৰুখা পজাত
তোমাক কিদৰে ৰাখিম
প্ৰেম ভালপোৱা প্ৰিয় শব্দৰে
মানুহ আজীৱন সুখী হব নোৱাৰে
আৰু নোৱাৰে ৰঙিন সপোন দেখিবলৈ
তুমি এদিন ক্লান্ত হৈ পৰিবা
ক্ষণিক সুখৰ বাবে
জীৱনৰ কাঁইটিয়া বাটত খোজ কাঢ়ি
তুমিতু জানাই –
এবাৰ উৰ্চগা কৰা ফুল
দুবাৰ ব্যৱহাৰ কৰিব নোৱাৰে
তুমি প্ৰেমাস্পাদৰ বাবে নিজক পাহৰি নাযাবা
বাস্তৱৰ পৃথিবীখন বৰ জটিল ....


এডাল বিবৰ্ণ সূতা  ---  কিশোৰ বড়ো

এই গাওঁখনৰ ওপৰেৰে
ধেনুভিৰীয়াকৈ গুছি গ’ল সূৰ্য্য
ধুৱলি কুঁৱলি ধোঁৱাৰে
বগুৱা বাই আহিল
শংকাৰ জয়াল ছাঁ
মেঘাছন্ন ৰাতি
নল খাগৰিৰ মাজত
টেপেৰী বাই শেষবাৰৰ বাবে
চুমিছিল মাটি
হাছমৎ ভাইৰ ঘৰত জুই জ্বলিছিল
মাইহাং বাতিত হিংসাৰ আপং এবাতি খাই
খাম্ফা কাই আগবাঢ়ি গৈছিল
চেৰজাৰ তাঁৰৰ আঙুলিত ধৰি
ফেনে ফোটোকাৰে বাঢ়িছিল
চিতাৰ জুইৰ নদী
ফৰকাল ৰাতিপূৱাৰ পোছাক পিন্ধি
ছাইৰেণ বজাই ৰজা আহিছিল
দুচকুত ঘঁৰিয়ালৰ চচমা এযোৰ পিন্ধিছিল
নদীটোৱে যাৱৰ পৰত খুলি থৈ গ’ল
শেঁতা সাজ যেন মৰুভূমি
আত্মাবোৰ মৰুভূমিত চিঞৰি ফুৰোঁতে
গাওঁখনত ওপঙি থাকিল
অৰ্ধদগ্ধ
একতাৰ এনাজৰীৰ এডাল বিবৰ্ণ সূতা ।


সুখবোৰ এইবাৰ নিলামত দিলো  ---  ডিম্বেশ্বৰ কোচ

নিশাৰ
গভীৰতা বঢ়াদি বাঢ়ি আহে দুখবোৰ ,
নিৰৱে দি যায় যান্ত্ৰণা ৷
জোনটোলৈ হাত মেলি দিও
লিৰিকি বিদাৰি খুচৰি থাকো অতীত ,
বৰ্তমান আৰু ভৱিষ্যত ৷
সেয়ে এই বহাগত দুখৰ কবিতা লিখিম
সুখবোৰ এইবাৰ নিলামত দিলো ৷৷৷


খৰিকাজাই ফুল ---  পলাশ প্ৰান্তিক

তুমি হীনতাৰ দুখত
ওৰে ৰাতি সুৰাৰ ৰাগিত মাতাল হ’ম
বিষাদৰ দুপাল পিতা বৰষুণত তিতিম
তুমি হীনতা দুখ - ষ্মৃতিৰ এখিলা উকা কাগজ
তুমি হীনতাৰ দুখ - ৰাতিফুলা খৰিকাজাই ফুল
তুমি হীনতাৰ দুখ - তেজৰ লুনীয়া নৈ
আজি মোৰ শুভ জন্মদিনত
এবুকু নিঃসংগতাই মেৰিয়াই বান্ধিচে
ভালপোৱা জোনাক বিছাৰি আকাশলৈ চাব পৰা নাই
তুমি হীনতাৰ দুখত
দায়েৰীৰ পৃষ্ঠাত বাৰে বাৰে লিখিচো
হৃদয় হেৰুৱা বিলাসী যন্ত্ৰণা
আজি মোৰ শুভ জন্মদিনত
তোমালৈ বৰকৈ মনত পৰিছে .........  


বৰদৈচিলা  ---  আৰাধনা অধিকাৰী

খোজে প্ৰতি সৰিছে নিয়ৰ নিয়ৰ
মুকুতাবোৰ
দুহাতৰ মুঠিত ৰাখিছো দুখৰ নিজৰা
দুপৰ নিশা যেতিয়া বৰদৈচিলা আহিছিল
বিজুলি চমকেৰে
মাৰ বুকুত মুখ গুজি সাৱটি ধৰিছিলো
বুকুৰ মাজতে ৰাতিপুৱালে
চোতাল ভৰি সৰাপাত, ডালবোৰ সিঁচৰিত
হৈ আছিল
দুই এদাল গছ ভাঙি পৰি আছিল সন্মুখৰ
আলিটোত
বোকাৰে ওপচি পৰিছিল চোতালখন
সৰু চৰাইজনীৰ বাঁহটো কেতিয়াবাই
ভাঙি চুর্চুমৈ হৈছিল
পিৰালিটোও
পানীৰে চিপ্চিপিয়া হৈ আছিল
পিতায়ে গৰুহালক
পিৰালিতে আনি বান্ধিছিল
আইতাই মূৰে কঁপালে হাত
দি পিৰালিতে বিনাইছিল
বাৰীখন সম্পূর্ণ তহিলং
পঁজাঘৰটিৰ মুধচেৰে বৰষুণৰ
পানী সৰিছিল ওৰেটো নিশা
দুখবোৰ জিলিকিছিল মাৰ চকুহালত
মই চাই ৰৈছিলো দুখবোৰ
কিদৰে বিয়পি পৰিছিল আইতা, মা-
পিতাৰ চকুবোৰত
জ্ৱলি উঠিছিলো প্ৰকৃতিৰ
ধ্ৱংসলীলা দেখি
দৌৰি গৈ মাক খামুচি ধৰিছিলো........


খোজ  ---   পলাশ প্ৰান্তিক

নীলা !
তুমি যাওঁ বুলিয়ে গ’লাগৈ
বোৱতী নদীৰ দৰে
আৰু মই ঘাটোৱৈ হৈ
তোমাৰ অপেক্ষাত ৰৈ গ’লোঁ
দিনবোৰ হেৰাই কেলেন্ডাৰৰ পাতত
মাহবোৰ হেৰাই বছৰৰ বুকুত
সাক্ষী থাকে জোন তৰা প্ৰাচীন অৰণ্য
মই জানোঁ -
এদিন হ’লেও তুমি উভতি আহিবা
জীৱনৰ বালি চাপৰিত
হেৰুৱা সপোনৰ ঠিকনা বিছাৰি


বসন্তৰ দলিচা  ---  আৰাধনা অধিকাৰী

বৰষা আহিব আজি শুকান আৰু ধূলিময় পঁজাটিত,
সপোনবোৰ জীপাল হৈ উঠিব,
প্ৰথম সূৰুয ৰশ্মিতে জিলিকি উঠিব আগচোতাল,
শালিকি জাঁকি উৰিব উলাহতে সতেজ পুৱাৰ সুবাসত,
বগলী জাঁকি উৰিব নৈ পাৰে পাৰে,
কুঁহিপাতে হুমুনিয়াহ লৈ জিলিকি উঠিব,
সৰাপাতবোৰ বৰষুণজাকত বৈ যাব জুৰিৰ বুকুলৈ,
তৰাবোৰে পিছদিনা সাজলাগি ধিমিকি উঠিব,
ফুলবোৰে মিচিকিয়াই হাঁহিব বৃষ্টিৰ পৰশত,
অনাবিল সুখে শুভ্ৰ চাদৰ এখনেৰে মেৰিয়াই ধৰিব মোৰ দেহে মনে....
ফাগুন আৰু নিদিবা আমনি তোমাক বুকুত সাৱটিলেই খহি খহি পৰে সপোনবোৰ
জিৰিজিৰি কি নামিছে বুকুত,
বসন্ত নে বাৰিষা,
নে তুমি সাঁচি থোৱা মৰমৰ পানচৈ,
নে অসীমৰ এবুকু হেঁপাহ,
জীপাল হ'ল ধৰণী,
ফুলি উঠিল ৰজনীগন্ধাৰ পাহি,
ন বসন্তই ডালে ডালে গীত জুৰিলে,
যৌৱনে উৰণি টানি লাজবোৰ ৰঙা চাদৰৰ বুটাবোৰৰ ভাজে ভাজে সিঁচি দিলে,
পঁপীয়া তৰাটি আজি বৰষাৰ হাঁহিত নাচি উঠিছে,
বতাহত চন্দ্ৰমাৰ ৰূপালী সুবাসে জুৰুলা কৰিলে দুয়োৰে দেহমন,
লাজুকী চাৱণিত জাগে অযুত শিহৰণ চিৰপ্ৰত্যাশাৰ শিঙা পেঁপাটি
বাজিলেই ৰঙা আমঠুত অযুত শিহৰণে সুৰ তোলে,
কুঁহিপাতৰ ভাজে ভাজে বসন্তৰ কুলিজনীয়ে গীত জুৰে,
গগণাৰ তালে তালে ঢোলটি বজাই মূগা চোলা,
টঙালি পিন্ধা ককাইটিয়ে,
মনটি নাচে কেচ্বছা মূগা ৰিহা আৰু বুটাবছা মূগা মেখেলাৰ ভাজে ভাজে....
জানমণিৰ নেঘেৰী খোপাত কপৌ,
কেতেকীয়ে ৰূপে দুগুণে চৰে,
যোজনাৰ সুৰে ঢোল,টকা,সুঁতুলি,পেঁপা,গগণাই
দেহ মন ৰাইজাই কৰে,
তুমি নহ'লে বিহুৰ পথাৰত নবহে মোৰ মন অ'চেনাইটি,
হাতে বোৱা বিহুৱানখনি পিন্ধি আহিবা মোৰেনো অ'দেহাটি নাহৰ,
কেতেকী,কপৌ ৰমকে জমকে মোৰ চোতাল ভৰিলেহি,
ৰঙাকৈ হাঁহি ফুলা কৃষ্ণচূড়া,পলাশ, মদাৰ জোপাই
আউলী বাউলী হৈ গাই কুলি কেতেকীৰ স'তে হিয়া জুৰুৱা গান,
সোণাৰু জোপাই মিনা কৰা জোনবিৰি,ঢোলবিৰি, গলপতাত
আঁকি যায় সোণবৰণীয়া সপোণৰ অযুত আলেখ
বৰদৈচিলাজনীৰ কঁকালৰ ৰিহা সৰি সৰি পৰে
ঢুলীয়াৰ ঢোলৰ তালে তালে যেতিয়া তাই নাচে ঘূৰি ঘূৰি,
ঢোলবিৰিৰ ৰঙামণিবোৰ সৰি সৰি পৰে নাচৰ তালে তালে,
দুহাতৰ জেঁতুকাত চেনাইৰ ব'হাগৰ মৰমৰ ৰঙ জিলিকে,
তিৰবিৰ দুচকুৰ কাজলত ভাহি আহে সাঁচি থোৱা অনুৰাগ অনুভূতিবোৰ....
"ব'হাগ"...
ব'হাগ বাগৰ সলালেই আমনি কৰেহি কুলি
কেতেকীৰ বিননিয়ে,মলয়াৰ সুবাসত নতুনৰ বৰষা.....


জীৱন নামৰ  ফ্লিমখন  ---  বিকাশ কলিতা 

কি হয় এই জীৱন......
কেনেকৈ তাক বুজাব পাৰি......
কেনেকৈ জানো সফলতা পাম......
আপোনালোকে ক’ব পাৰিব নে ?
মই কওঁ শুনা
মই অনুভৱ কৰা মোৰ
জীৱনৰ দুটিমান কথা...
পৃথিবীৰ বুকুত যেতিয়া চকু মেলিলো...
অলপ জিৰণী লৈ
পেলালো জীৱনৰ প্রথমতি খোজ...,
উঠাই ল’লো হাতত পেঞ্চিল
আঁকিবলৈ ল’লো জীৱনৰ ছবিবোৰ......
আগুৱাই গ’লো জীৱনতো  লৈ
হেৰাই গ’ল জীৱনৰ লাগতিয়াল শিক্ষাবোৰ  ।
পিছে পাহৰিব নোৱাৰিলো ছবিক......
এৰিব নোৱাৰিলো পেঞ্চিল ।
তথাপিও চেষ্টা কৰিছো সফল হোৱাৰ
ৰাখিছো মনত আশাৰ টোপোলা বান্ধি  ….
খুলি পেলাম  আশাৰ সেই টোপোলা
জ্বলি  আছে মনত একুৰা জুই......।।
আঁকি যাম জীৱনৰ প্রতিতো ছবি......
লিখি যাম কলমৰ ভাষাৰে......
বনাই যাম এখনি হাস্য-মধুৰ ফ্লিমৰ দৰে...
দেখুৱাই যাম জীৱনৰ প্রতিতো মূহুৰ্ত…
যেতিয়ালৈকে আপোনালোকে
কৰিব মোক আৰ্শীৰবাদ
তেতিয়ালৈকে চেষ্টা কৰিম
জীৱন নামৰ এই ফ্লিমখন দেখুৱাবৰ ….৷৷


একুৰিয়াম  ---  অৰুণাভ কুমাৰ নাথ

কাচৰ স্বচ্ছ দেৱালত বাৰে বাৰে ঠেকা খাই জীৱনৰ ছন্দময় গতি
দুৰ্ভাগ্য আৰু বিপৰ্য্যয়ৰ পাত্ৰপুৰ্ণ জলৰাশিৰ মাজত চকুলো টোকে সিহঁতে
সেয়া সিহঁতৰ বিধস্ত সময়, শতধাবিদিৰ্ণ জীৱনকাল
অনিশ্চয়তা আৰু বিশ্বাসহীনতাই নিমিজ্জিত কৰিলে জীৱন ৷
এক সৰ্বনশীয়া মুহুৰ্তত প্ৰৱেশ ঘটিছিল সিহঁতৰ
নিৰ্মম বান্ধোনেৰে বন্দী কৰি নিক্ষেপ কৰিছিল
ভাগ্যৰ অমোঘতাৰ চকৰীত জীৱন ধাৱিত হয় তাত
প্ৰচণ্ড বহ্নিহম ক্ৰোধ ক্ষণে ক্ষণে প্ৰকাশিত হয় সিহঁতৰ মুখমণ্ডলত৷
উত্তেজনাৰ বশীভূত হৈও সিহঁতি প্ৰতিবাদ কৰিব নোৱাৰে, সিহঁত বোবা ৷
নিথৰ দুচকুত সপোন নাই
আছে মাথো নিভৃত আন্ধাৰ, স্বাধীনতাৰ চিৰন্তন সন্ধান
সিহঁত মাছ
বন্দী সিহঁত একুৰিয়ামৰ ভিতৰত


মাইহাং  ---   পলাশ প্ৰান্তিক

দিচাং দিখৌ কলং কপিলী
পাগলাদিয়া পাৰৰ কত গাভৰুৰ সতে
সুখৰ ডঁৰিকনা ধৰি
মুখৰ কৰিলো হৃদয়ৰ চৌপাশ
তাৰ কোনো হিচাপ নাই
এতিয়া জোনাকত
তপত গাভৰুৱে বুকুত মেখেলা পিন্ধি
গা ধুৱা দেখিলেও
ওচৰলৈ নাযাওঁ ,কথা নাপাতো
মিচিকিয়াই নাহাঁহো
গাভৰুৰ সতে হিয়া দিয়া নিয়া
মাইহাং বাটিত মাতাল হোৱা
জোৱাৰ আদ্দাত হাৰি যোৱা
একেই কথা


বিষাদৰ বৰষুণ ---  ৰঞ্জিত নাথ

তুমি যোৱাৰ পথত...
এতিয়া  মোৰ চাৰিওফালে 
বিষাদৰ বৰষুণ
আহিবানে তিতিবলৈ মোৰ সৈতে
সেইজাক বৰষুণত...
অ’ পাহৰিছিলোয়েই এটা কথা
ক’তনো আহিবা তুমি...
তুমিতো ভাল নোপোৱা 
বিষাদৰ বৰষুণ
যাৰ বাবেই আতৰি গৈছিলা
এদিন হঠাতে... 
মোৰ দৰেইতো তোমাৰ দুখ
হোৱা নাই  কাহানিও
বিষাদৰ বৰষুণত জাহ যাবলৈ ।।


"পৰাশৰ" অনুভৱৰ শব্দ ---  নবজ্যোতি মিশ্ৰ (চিকু)

উজাগৰী নিশা
শংকিত ভাৱত
উচ্ছাৰিত হয় "পৰাশৰ",
হৃদয়ৰ এক নিবৃত কোনৰ পৰা !
ভাৱৰ বিনিময় কৰিব নোৱাৰি
উচুপি উঠে কলিজা !
ডাষ্টবিনত পেলাই থোৱা বাৰ্তাকেইটা
হ'ব পাৰে ইলেকট্ৰনিক
নেটৱৰ্কিং দুনিয়াৰ বাবে হ’ব পাৰে
সামান্য....
তথাপি......
সময় পালে খুলি চাবা
ডাষ্টবিন বুলি ভবা ইনবক্সটো !
ইলেকট্ৰনিক কলমৰ শব্দবোৰত
হয়তো বিচাৰি পাব পাৰা
সঁচা অনুভৱৰ
নীলা চিঞাহীৰ গোন্ধ...!!


হেৰুৱা সপোনৰ তিনিটা স্কেছ্  ---  পলাশ প্ৰান্তিক

(১) 
চিগাৰেটৰ ধোঁৱাৰ কুন্ডলিৰ পাকত
মই আঁকি যাওঁ
তোমাৰ ধুনীয়া চুলি ,নাক
চকুৰ চেলাউৰি
জেতুকা বুলিয়া ওঁঠ 
(২)
তোমালৈ আজি বৰকৈ মনত পৰিছে
তপত তেজৰ লুনীয়া সোঁতত
উজাই ভটিয়াই বঠা মাৰি মাৰি
বিছাৰি ফুৰিছো
হেৰুৱা সপোনৰ ঠিকনা 
(৩)
এদিন কানিমুনি পৰত
গেজেপনি মৰা বাঁহনিডৰাৰ তলতে
তোমাক লগ পাইছিলো
তোমাৰ ওঁঠৰ ৰুমালেৰে মচি দিছিলা
মোৰ সমস্ত দুখ


জোনাক  নিশাৰ  কল্পনা ---  টিপুল  ৰাজবংশী  

শৰতৰ   কোনোবা  এটা ধুনীয়া জোনাক নিশাত
তুমি যদি আমাৰ শেৱালী জোপাৰ তলত আহিলাহেতেন -—----
শেৱালীৰ  সূৱাস আৰু জোনাকৰ ৰমান্তিকতাৰ
মাজত পৰি তুমি হয়তো নিজকে পাহৰি গ'লাহেতেন   ৷
 হয়তোবা  --------
শৰতৰ  মায়াবী  জালত  বন্দী  হৈ  তুমি 
উজাৰি দিলাহেতেন  তোমাৰ সমস্ত  ভালপোৱা  ৷
আৰু  মোৰ  হৃদয়ৰ  উম  লাগি  তোমাৰ  বুকু 
হৈ  পৰিলহেতেন  মৰুভুমিৰ  বালিৰ  দৰে  উমাল   ৷
শৰতৰ  কোনোবা  এটা ধুনীয়া  জোনাক নিশাত
তুমি যদি  আমাৰ শেৱালী জোপাৰ  তলত আহিলাহেতেন  --—-------  ৷


এখন বৰভোজ ---  ধনঞ্জয় কুৰ্মী  

কেইটামান কুকুৰৰ দল
খুৱা কামোৰা লাগিছে
নিচ্চ বুলি ভাৱে
এতিয়া
ভগৱান সাজি টানা-আঁজুৰা কৰিছে ।
চাৰিওফালে মাথোন এতিয়া ভূক ভূকনি । ।
তেওঁলোকৰ ষষ্ঠ ইন্দ্ৰীয় বৰ তাকত
তেওঁলোক দলবদ্ধ ধৰ্ষণ কৰিছে
স্বাধীনতা মানবতা
যেন বাকীবোৰ প্ৰাণী
তেওঁলোকৰ
জিভাৰ লেলাৱতী..


সপোনৰ চাকনৈয়া ---  পলাশ প্ৰান্তিক

লাই হালে জালে ফুল চন্দন তুলসী
মাহ হালধীৰ কেঁচা গোন্ধই
মাতাল কৰে শিতানৰ গাৰু
শাওন-ভাদৰ বাৰিষাৰ মেটেকা ফুলে
শইচৰ পথাৰ হালধীয়া নকৰিলে
মাঘত সপোনে পাহি মেলিব
বিধিৰ বিধান কোনে খন্দাব
আকাশত মেঘবোৰে চেৰাপুঞ্জী হৈ
ফেপেৰি পাতিছে সপোনৰ প্ৰদেশত
গাঁৱবোৰ ক্ৰমশঃ
আশ্ৰয় লৈছে মাথাউৰিত
বাৰিষা গেলা পানী খাই
আই নৰীয়া পাটিত
ডাক্টৰ নাই,ঔষধ নাই
শ্মশানত এককাল এবুকু পানী
সপোনৰ চাকনৈয়াত সুখ হেৰুৱা দুখ
বানে কবৰ দিয়া
আহিনৰ বিষন্ন ওঁঠত
জীৱনৰ অভিনৱ কোচকাৱাজ
সপোন দুৰলৈ যা ........


প্ৰতাৰণা ---  টিপুল  ৰাজবংশী

কেতিয়াবা  কৰবাত  লগ  পালে  
তুমি  ভুলতো  নুসুধিবা কেনে আছা বুলি  ৷
দৰকাৰ  হ’লে  দুৰৰ পৰা আঁতৰি যাবা 
তথাপি  নাহিবা  মোৰ  কাষত  ৷
মোৰ  ৰিক্ত হৃদয়ত  এতিয়া  কোনো ঠাই নাই 
তোমাৰ সেই চলনাময়ী মিঠা মিঠা শব্দৰ টুকুৰাবোৰৰ ,
যিবোৰ টুকুৰাই নিজান পৰত এতিয়া মোক  ভয় খুৱায়   ৷
কেতিয়াবা  লগ পালে  ভুলতো নকবা 
বাৰীৰ  পিছফালে  থকা  বকুলজোপাৰ  কথা  ৷
সাতুৰি  নাদুৰি  একেলগে  ডাঙৰ হোৱা 
নৈ  খনৰ   কথাও  নুসুধিবা   ---৷
কাৰণ  তোমাৰ  সৈতে  সজা  সোপোনৰ  বালিঘৰটো  
এদিন  তুমিয়ে   ভাঙিছিলা ....
৷


বহাগী  ---  শ্ৰী ভাস্কৰ জিৎ নাথ

কুলি জনীয়ে বাৰীৰ ধাপত বঢ়ি বহাগৰ গীত গাইছে,
তাইৰ মাতত মোৰ উৰুখা  প্রজাত বহাগৰ সুগন্ধি বিয়পি পৰিছে ।  কিন্তু তাইতো
নাজানে প্রজাটোত বিহুৰ যা যোগাৰ কৰোতা কোনো নাই..
যান্ত্রনাই পুৱাই উঠি সদাই বৰগীত গাই ।
তাইতো নাযানে নিসংগতা, অমানিশা, প্রজাতোৰ একমাত্র লগৰীয়া,
সপোন দেখো মাজে মাজে মাজে,
বহাগৰ স্মৃতি যুগমীয়া কৰিম..
সুখ শান্তিৰ সমাহাৰে ব’হাগৰ কোঠাতি উজ্বলাই তুলিম, কিন্তু সাৰ পালেই
যাত্রা কৰো দিনযোৰা পৰিশ্রমৰ মাজেৰে সপোন বিচাৰি আন্ধাৰ দেশলৈ ।
ফাগুনটো উকা হৈ গ'ল,
তোমাৰ অপেক্ষাত ক্লান্ত  কপৌফুলো যেন অপৈনত হৈ ৰল ।


এটায়ে সুৰুয এটায়ে পোহৰ ---  জোন কলিতা

আছে আমাৰ
এটায়ে সুৰুয এটায়ে পোহৰ,
বিলাবলৈ ৰ’দ – কাঁচলি আমাক ৷
যি যোগাই ধৰণীক
সুপ্ত মগজু,
সেউজীয়া মন আমাৰ ৷
যি সচাঁ সদায়ে সচাঁ,
মিছা প্ৰলেপ সানি
কোনো নাভ নাই ৷
সুৰুযে দিব পোহৰ
সুৰুযক ঢাকি লাভ নাই ৷
ৰংচঙীয়া আচ্ছাদন বোৰ মছি পেলা সিহঁতৰ,
যি কৰে মিছাক সচাঁ সচাঁকো মিছা ৷
যি সজাই বেয়াক ভাল ভালক বেয়া ৷ 
বাহ্যিকতাক আওঁকাণ কৰি
অৰ্ন্তমূখী আহ্বানক হৃদয়ংগম কৰাহি ৷
আহিছে সময় উঠক জোঁৱাৰ,
পৰিৱৰ্ত্তন লাগে আমাক ৷
পৰিৱৰ্ত্তন আমাৰ চিন্তা – ধাৰণাৰ,
পৰিৱৰ্ত্তন আমাৰ জাতীয় – চেতনাৰ
পৰিৱৰ্ত্তন হওঁক স্বভাৱ – চৰিত্ৰৰ,
পৰিৱৰ্ত্তন এই মানৱীয় – মূল্যবোধৰ,
উৰ্ধ্বগামী হওঁক পূৰ্ণাংগ দিশৰ ৷


কথা দিলো ---  অৰুণাভ কুমাৰ নাথ

কথা দিলো মই পুনৰ উভতি আহিম
মোৰ প্ৰেমেৰে জীপাল কৰিম তোমাক
মোৰ অবৰ্তমানত মোৰ অনুভৱৰ সৈতে সংগোপনে থাকিবা তুমি
মোৰে শপত নাকান্দিবা তুমি,
নিৰন্তৰ নিৰৱিচ্ছিন্ন যাত্ৰাৰ অন্তত মই উভতি আহিম
কথা দিলো তোমাক
জীৱনৰ দ্বাৰা লাঞ্চিত হৈছো বহুবাৰ
তথাপিতো পৰাজয় স্বীকাৰ কৰা নাছিলো মই,
ব্ৰজ্ৰসম দৃঢ় সংকল্পৰে পাষাণৰ দৰে দৃঢ় হৈ
মই মোৰ জীৱন ইতিহাস নিৰ্মান কৰিব বিচাৰিছিলো
কাৰণ ময়েই মোৰ ঈশ্বৰ, ময়েই মোৰ গুৰু
আৰু ময়েই হৈ পৰিলো মোৰ ধ্বংসৰ কাৰণ ৷
তোমাক অকলশৰে এৰি অহাটো কিমান দুঃসহ বেদনা তাক মই কিদৰে বুজাম ?
নাকান্দিবা তুমি
তোমাৰ হৃদয়বিদৰা কষ্টই মোৰো হৃদয় অভিভূত কৰি তুলিব
তুমি জানো তাক বিচৰা ?
মোৰে শপত নাকান্দিবা তুমি
কথা দিলো পুনৰ উভতি আহিম ৷


নাৰী বিজ্ঞাপন জগতৰ সস্তীয়া  সামগ্ৰী নহয়  ---  পলাশ প্ৰান্তিক

নদী আৰু নাৰী
এটা মুদ্ৰাৰ ইপিঠি সিপিঠিৰ দৰে
নদীয়ে সভ্যতা গঢ়ে
নদীয়ে প্লাবিত কৰে দেশ চহৰ
সেইজীয়া পথাৰ
নাৰীয়ে সৃষ্টি কৰে সমাজ-পৰিয়াল
নাৰীৰ সামূহিক সস্নেহত
জীপাল হৈ পৰে
দেশৰ আৰ্থ সামাজিক ভেটি
নাৰীয়ে ধ্বংস কৰে টয় চহৰ
নাৰীৰ পৰকীয়া প্ৰেমত
নিঃশেষ হৈ পৰে  সুখৰ সংসাৰ
বৈদিক যুগৰ পৰা বিশ্বয়ায়নলৈ
সকলো স্তৰতে
নাৰী লাঞ্চিতা বঞ্চিতা আৰু নিৰ্যাতিতা
নিজ পিতৃৰ হাতত ধৰ্ষিতা
নিজ কন্যা
দাইনী সন্দেহত
যৌতুকৰ আতিশাৰ্যত
পশুসুলভ দৃষ্টিৰে হত্যা কৰে নাৰীক
নাৰী যেন সস্তীয়া পণ্য সামগ্ৰী
বিজ্ঞাপন জগতত
সৌন্দৰ্য প্ৰতিযোগিতাত
চিনেমাৰ পৰ্দাত
বেশ্যালয়ত
বিজ্ঞান প্ৰযুক্তি বিদ্যাৰ পৰশত
গৰ্ভাৱস্হাতে কন্যা সন্তানক
বিৰ্সজন দিয়ে নলা নৰ্দমাত
আজিৰ সমাজ ব্যৱস্হাত
নাৰী যেন সঁচাকৈ ভোগবিলাসৰ সামগ্ৰী
সঘনাই সলাব পৰা ৰঙিন পোছাক
হে লাঞ্চিতা বঞ্চিতা নিৰ্যাতিতা নাৰী
তোমালোকৰ সৰলতাক ৰ্দুলতা জ্ঞান কৰা
আইন আদালক সকিয়াই দিয়া
দেৱী দূৰ্গা গোঁসানীৰ যুদ্ধং দেহি শক্তিত
নিপাত হব মহিষা সুৰৰ অপশক্তি


আধৰুৱা   সোপোন  ---  টিপুল  ৰাজবংশী

বাৰে বাৰে  চেষ্টা কৰিয়ো  
আঁকিব  পৰা  নাই  তোমাৰ  ছবিখন  
মোৰ  হৃদয়ৰ বাগিছাত  ৷
মই আকিব পৰা নাই তোমাৰ 
আধৰুৱা  ছবিখন  —-----
বাৰে  বাৰে  মই  পিছলি পৰিছো
জীৱনৰ  ওখৰা মখৰা  পিছল বাটত ৷
তোমাক  লৈ  দেখা সোপোনবোৰ  আজি  
যেন  ধুলি কনা হৈ  বতাহত উৰি গৈ  আছে  ৷
তোমাৰ  সৈতে সাজিব ধৰা সোপোনৰ 
বালিঘৰটোও  যেন লাহে লাহে ভাঙিব  ধৰিছে  ৷
জীৱন  যাত্ৰাৰ  মই  যেন 
এজন আধৰুৱা  যাত্ৰী  —
মই  নাজানো মোৰ  ঠিকনা 
কি  হব  ৷
জীৱনৰ  পোৱা  নোপোৱাৰ  বাটত  
কেতিয়াবা  যেন মই হেৰাই যাম অজস্ৰ  ধুলিকনাৰ  
মাজত  এটি ক্ষুদ্ৰ  ধুলিকনা  হৈ  .......


তোমাক ভাল নোপোৱা হ’লেই  সুখী হ’লো হেতেন মই  ---  ৰঞ্জিত নাথ

বিশ্বাস কৰা সাগৰিকা....
তোমাক ভাল নোপোৱা হলেই 
সুখী হ’লো হেতেন মই
তোমাক ভাল পায়ে হেৰাই 
পেলালো সকলো
“সুখ-দুখ-যন্ত্ৰ-যাতনা”
আনকি সকলোবোৰ কান্দোন.....


হেঁপাহৰ ৰামধেনু  ---  পলাশ প্ৰান্তিক

ক্লান্ত বিবৰ্ণ অস্হিৰ চিন্তা ভাৱনাত
চিগাৰেটৰ ধোঁৱাৰ দৰে কুন্দলি পকাই পকাই
শূন্যতে নিঃশেষ হৈ পৰে ভৰ যৌৱন
প্ৰাপ্তি অপ্ৰাপ্তি ক’লাজৰ খন্ডচিত্ৰত
অনুশোচনাৰ ছাই ৰঙি সপোনে
জীৱন যন্ত্ৰণাৰ চিতাৰ জুইত
ফনিস্কৰ পখীৰ নিচিনাকৈ
চট্ ফটাই মৰে 
পৃথিবীত জীয়াই থকাৰ সপোনত
প্ৰত্যেকজনেই বিচাৰে
প্ৰেয়সীৰ মৰম ভালপোৱাৰ
আৰু অফুৰন্ত প্ৰেৰণা
কিন্তু,
কিমানজনৰ সুভাগ্যত উদয় হয়
হেঁপাহৰ ৰামধেনু !
তথাপিও মানুহে সপোন দেখে
সপোনৰ সোপানেদি পাৰ হৈ যাব বিচাৰে
জীৱনৰ আলি কেকুঁৰি  !!


তোমাৰ স্মৃতি ---  চন্দন কুমাৰ গগৈ

বহু দিন হ’ল তুমি আতৰি যোৱাৰ
মনত বাৰু পৰেনে এতিয়া মোক
তুমি আৰু মই কটোৱা নিবাড় ক্ষণবোৰ
কেতিয়াবা…
শৰতৰ সুবাসৰ সৈতে আহিছিলা তুমি
মৰম ল’বলৈ – মৰম দিবলৈ,
তোমাৰ ওঁঠে ৰ্স্পশ কৰিছিল মোক
সেই নিশাৰ সাক্ষী আছিল
শৰতৰ পুৰ্ণিমা ৰাতিৰ জুনটো ।
জুনৰ মায়বি পোহৰ বোৰ যে
ছিটিকি পৰিছিল –
তোমাৰ গালে – মুখে ।
মনলৈ বাৰু আহেনে তোমাৰ
তৰা ফুলা নিজম নিশা
তোমাৰ উমাল উশাহত উজ্জীবিত হোৱা
সেই সোনোৱালী দিনৰ কথা ।
বহু দিন হ’ল তুমি আতৰি যোৱা
এতিয়া আকৌ নাহা ওলতি
মোৰ পৰা বহু পৰিক্ৰমাৰ অন্ততহে
পামগৈ তোমাক ।
তুমি যোৱাৰ পৰত
এৰি থৈ যোৱা স্মৃতিৰ সৈতেই
বিনিময় কৰো
কেৱল বিষাদ কৰুণ গধূলি


কাঁইটেৰে আৱৰা হৃদয় ---  পলাশ প্ৰান্তিক

বুকুত আলফুলে শুই থকা
গোলাপৰ কলিটিয়ে
কেকটাছ হৈ ফুলিব
সেই কথা কোনো দিন কল্পনাই
কৰা নাছিলো
এতিয়া,
ইচ্ছা থাকিলেও চুব নোৱাৰো
কাঁইটেৰে আৱৰা হৃদয়
হৃদয় হেৰুৱাৰ দুখত
শোকৰ কামিজটো পিন্ধি
গোলাপ দেশৰ পৰা আঁতৰি আহো
দুৰলৈ,বহু দুৰলৈ .........
নৈশব্দৰ হুমুনিয়াত
ক্ষন্তেক ৰৈ
ষ্মৃতিৰ পাতত  লিখিছো
ৰামধেনুতকৈ ধুমুহাই ভাল
পোহৰতকৈ এন্ধাৰে ভাল


যি প্ৰয়োজন ---  ধনঞ্জয় কুৰ্মী

কবি বন্ধু এজনক সুধিছিলো.....
কবিতা লিখিবৰ বাবে
কি কি লাগে
কিহৰ প্ৰয়োজন হয় । । । ।
হীমপ্ৰিয়া.....
কি আচৰিত,
তুমিতো
দুখ দিয়াই
তুমিতো
হিয়াত মোৰ যন্ত্ৰণা সানাই,
আৰু
তুমিতো
মৰমৰে মৰমো বুলাই দিয়া
দুচকুত.....
হীমপ্ৰিয়া
তুমিয়েইচোন মোৰ প্ৰেম ।।।


ব'হাগৰ প্ৰথমজাক বৰষুণ ---  জোন কলিতা

তোমাৰ ভৰা যৌৱনত আপ্লুত মোৰ হিয়াঁ,
অবিৰাম গতিত বৈ আছে মোৰ দেহৰ তেজৰ কণিকা ৷
তোমাৰ ভৰা দুগালত মই অনুভৱ কৰিছোঁ,
অংকুৰণ মোৰ হেজাৰ চুমা ৷
সিৰা ধমনীত তোমাৰেই স্পন্দন,
হিয়াঁৰ মণিকোঠাত মোৰ তোমাৰ বাতাবৰণ ৷
চলন্ত মোৰ হ'ৰমন নলিকা,
চিৰ প্ৰবাহ মান মোৰ ৰক্ত শিখা ৷
ঘনীভূত তোমাৰ আৱাহন,
উৰন্ত মনত তোমাৰেই আলোড়ন ৷
প্ৰেমৰ আচল উৰুৱাই , আউলি - বাউলি তোমাৰ ভিজা চুলি ,
সমীৰো হ'ল বলিয়া, তোমাৰ সংগ লাগি ৷
তগৰ ফুলাৰ বতৰত তোমাক মাতো,
প্ৰথম প্ৰেমৰ পোহৰত গান গাবলৈ ৷
বুকুৰ পৰা সেই সময়ত কলিজাটো সোলকাই,
আলফুলে গুজি দিওঁ তোমাৰ দুহাতত ৷
আঁকি চাওঁ পদুমী নয়নত অলেখ সপোন
আৰু পোনতে চুমাবোৰ ৷
সেউজীয়া হোঁৱাৰ হেজাৰ কামনাৰে 
ব'হাগৰ প্ৰথমজাক বৰষুণত
খুব তিতি চাওঁ আমিবোৰ ৷
ভিজা চুলি আৰু দুচকুত
দুহাত বুলাওতেই বাজি উঠে
প্ৰেমৰ সুহুঁৰি মোৰ ৷
তোমাৰ ভৰা যৌৱনত আপ্লুত মোৰ জীৱন,
অবিৰত উড়ণ মোৰ আকাশৰ উল্কাপিণ্ড বোৰ ৷


সাঁকো ---  পলাশ প্ৰান্তিক

এখন  নৈত
এডাল বাঁহৰ সাঁকোৱে
সমন্বয় গঢ়ে
ইপাৰ-সিপাৰৰ মাজত
সাঁকোৱে দুখ কমাই
সাঁকোৱে সুখ বঢ়াই
সাঁকোৱে প্ৰেৰণা দিয়ে
সময়ৰ শৰ সময়ত মাৰিবলৈ
সাঁকোৱে নিবিছাৰে জাতি
সাঁকোৱে নুবুজে ভাষা
মাথোঁ জানে –
ঐক্য,শান্তি,বিশ্ব,ভাতৃত্ববোধ
কৃষ্টি-সংস্কৃতি,ঐতিহ্য পৰম্পৰা
আহক, আমি সকলোৱে মিলি
এডাল সাঁকো হৈ
প্ৰীতিৰ চানেকী দাঙি ধৰো
সুন্দৰৰ পৃথিৱীত !


এটি নষ্টালজিক কবিতা --- ৰঞ্জিত নাথ

আজি ৰাতি খুলি ৰাখিবি
তোৰ  হৃদয়ৰ  সমস্ত
দুৱাৰ  খিৰিকি বোৰ ...
মই মাতাল হৈ
চিলিং বগাই
তোৰ  বুকুৰ  পিৰালীত
খোজ পেলাম...
তাৰ  পাছত
বুকুত বুকু থৈ
ওঠত ওঠ লগায়
গোপনে কথা পাতিম
তোৰ সৈতে
বুকুৰ  মেটমৰা আৱাৰণ খুলি
পান কৰিম তোৰ হৃদয়
আৰু তাৰ  পাছত
উজাগৰে কটাম
হাজাৰটা নিঃসংগ ৰাতি ।।
-----------------------------
( মোৰ কবিতা ভালপোৱা  'নষ্টালজিক' প্রেমিকাৰ হাতত ......@ ৰঞ্জিত নাথ )


মৰমৰ এটি চুমা  ---  পলাশ প্ৰান্তিক  

তুমি মোলৈ ফোন নকৰিবা
মন গ’লে চিঠি এখন লিখিবা
চিঠিৰ খামত পঠিয়াবা
আচুঁ সূতা গামোচা
কেতেকী চৰাইৰ মাত
উষ্ণ স্তনৰ সুখৰ অনুভূতি 
তোমাৰ চিঠি পালে মইয়ো লিখিম
মৰমৰ –
মন ফাগুণত প্ৰথম মেঘৰ মাদল বাজিছে
ৰঙা মদাৰৰ ডালত কলিজা ৰঙা কৰি
নিৰস পথাৰখন হৈ পৰিছে
হেঁপাহৰ পালতৰা নাও
তুমি চাগে  মোৰ চিঠিখন পালে
পছোৱা বতাহ এচাতি হৈ আহিবা
মইয়ো তোমাৰ অপেক্ষাত
খিৰিকীখুলি ৰৈ থাকিম
উৰে ৰাতি গোলাপৰ বাগিচা এখন
বুকুত সাৱতি আমি দুয়ো শুই থাকিম
মন গ’লে এপাহ এপাহকৈ খুলিম
ৰজনীগন্ধা ফুলৰ পাহি 
তুমি মোলৈ ফোন নকৰিবা
মন গ’লে চিঠিৰ খামত পঠিয়াবা
মৰমৰ এটি চুমা . . . . .


জুপুৰি  ---  শ্ৰী ভাস্কৰ জিৎ নাথ

আজি মোৰ তোমাক দিবলৈ একো নাই,
মাথো ধুমুহাত চিন্ন বিচন্ন হোৱা এটা জীবন ।
 যত এসময়ত ৰঙীন সপোনে বাহ
পাতিছিল..
যি এজাক জোনাকীক পোহৰৰ সন্ধান দিছিল ।
মোৰ বুলিবলৈ একো নাই..
এটা জুপুৰি যি মোৰ আজন্ম লগৰী ,
তাৰেই তলতে থাকি লেখো আকশৰ তৰালি ।
 বৰষুণজাকো মোৰ চিনাকী,
বাৰিষা ৰাতি সঘনাই চালিৰ জোলোঙাইদি মোক চুমা যাছেহি ।


ভাগ্যভাল, আপোনাক তেনেকৈ ক’বলৈ কোনো নাই --- ফাৰুক আজিজ

হয়তোবা ভাৱিছে এই পৃথীৱিত
আপুনিয়ে এজন দুৰ্ভগীয়া
যাক তেনেকৈ ক’বলৈ কোনো নাই।
হয়তোবা আপুনি ভাৱিছে মৰমেৰে
এষাৰ কথা পাতিবলৈ
আপোনাৰ কোনো নাই, আপুনি
নিসঙ্গ।
বেজাৰ নকৰিব;
মই কওঁ আপুনি ভাগ্যৱান।
আপুনি শান্তিত এঘূমুতি মাৰিব
পাৰে
যেতিয়াই মন যায় তেতিয়াই
ভৰ দুপৰীয়া বা দুভাগ ৰাতি
নহয়তোবা পুৱতি নিশা
আপোনালৈ কাৰোঁ ফোন নাহে
সুধিবলৈ সদায় একেটা প্ৰশ্ন
“তুমি মোক সঁচাকৈ ভাল পোৱানে?”
আপুনি যিকোনো এটা কাম মন দি
কৰিব পাৰে
মন গ’লেই খেলিব পাৰে কেৰম বা
টেবুল টেনিছ
কাৰণ ফোন নাহে আপোনালৈ কাৰো
যেতিয়াই তেতিয়াই
আৰু নুসোধে আপোনাক সদায় একেটা
প্ৰশ্ন
“তোমাৰ কাৰণে মই ডাঙৰ নে  কেৰম
নে টেবুল টেনিছ?”
বিশ্বাস নকৰিব পাৰে আপুনি
আপোনাৰ হয়তো নখ দৰ্পণত আছিল
এদিন
টেণ্ডুলকাৰ বা গাঙ্গুলীৰ
চেন্সুৰী বা হাফ চেন্সুৰীৰ
সংখ্যা
জাহিৰ বা হৰভজনৰ উইকেটৰ
সংখ্যা
কিন্তু এতিয়া আপুনি চিনি
নাপাব পাৰে
১০০ খন মেছ খেলা ভাৰতৰ নতুন(?)
অলৰাউণ্ডাৰ জনক
কাৰণ আজি যে আপোনাৰ কাষত আছে
আপোনাৰ প্ৰেয়সী
আৰু এটা ম’বাইল ফোন, আধুনিক
সভ্যতাৰ আটাইতকৈ জঘন্য
সৃষ্টি।
এয়া মই নহয় আপুনিয়ে ক’লেহেতেন,
যদিহে……
আপুনি হয়তো আগতে দেউতালৈ বা
মালৈ ফোন কৰোতে
৫৯ ছেকেণ্ডত ফোনটো কাটি
বিজয়োল্লাস কৰিছিল
কাৰণ আপুনি এটকা এটা বচালে।
কিন্তু সেই আপুনি জনেই আজি
দিনটোত মাত্ৰ আঠ ঘণ্টা কথা
পাতে
দাইটিং কৰে টকা বচাবলৈ,
মোবাইলত পইচা ভৰাবলৈ আৰু ৰাতি
শুনে এষাৰী অমিয়া মাত
“তুমি যে মোক আজিকালি একদম
টাইমেই নিদিয়া।”
হায়ৰে জীৱন। এতিয়া আপুনিয়ে
কওঁক আপুনি ভাগ্যৱান হয়নে নে
নহয়?
আপুনি হয়তো সুখী আছিল আপোনাৰ
বাইছ বছৰ পুৰণা হেয়াৰ
ষ্টাইলটো লৈ
আপোনাৰ মায়ে হয়তো সৃষ্টি কৰি
দিছিল
বাইডৱে গুঁঠি দিয়া চৱেটাৰটো
চাগে আপোনাৰ বিৰাটেই প্ৰিয়
আছিল
কিন্তু এইবোৰ বদলাবলৈ আপুনি
বাধ্য কাৰণ
“বদলাবা দেই এইবোৰ ষ্টাইল
একদম বুঢ়া মানুহ যেন দেখি”
এনেকৈ ক’বলৈ আপোনাৰ কোনোবা
আছে।
আপোনাক হয়তো বহুত ভাল পাইছিল
আপোনাৰ বন্ধুসকলে
তেওঁলোকৰ লগত গান গাই ফুৰ্তি
কৰি নাচি বাগি খুব ভাল পাইছিল
চাগে আপুনি
কিন্তু আজিকালি আপোনাৰ তালৈ
যাবলৈ ভয় হয় গৈছে
কাৰণ ৰাতি আপুনি প্ৰশ্নৰ
সম্মুখীন হয়
“তুমি বাৰু হেৰি নেকি?”
আপোনাৰ হয়তো চিপ জৰী ল’বলৈ মন
যাব পাৰে, সাৱধান।
তাতকৈ এটা সিদ্ধান্ত ল’ব,
“নাযাও আজিৰ পৰা।”
কাৰণ আপোনাকতো তেনেকৈ ক’বলৈ
কোনোবা এগৰাকী আছে।
আপুনি চাগে গধূলি ঘূগুনী
চপেৰেই কাম চলাইছিল
পাঁচ টকা এটা বচাবলৈ চাঁহ কাপো
নাখাইছিল বা কেতিয়াবা খাইছিল
কিন্তু সেই আপুনি জনেই
আজিকালি অলপ সলনি হৈ গ’ল যুগৰ
লগত
অলপ ৰোমাণ্টিক হোৱাৰ
স্বাৰ্থত আপুনি যায় চিচিডিলৈ
প্ৰেয়সীৰ লগত
আপুনি কয় কেপিচ্চিনো বুলি মই
কওঁ দুশ টকীয়া টুপি বুলি
আৰু যাবৰ সময়ত প্ৰেয়সীয়ে হয়তো
ক’ব, “মিচ ইউ।”
আপোনাৰ হয়তো আকাশলৈ উৰি যাবলৈ
মন যাব
আকৌ ৰাতি হয়তো আপোনাক ক’ব
“তুমি যে অলপো ৰোমান্টিক নহয়
দেই।”
আপুনি চাগে ভাল পাইছিল দেউতাৰ
লগত গধূলি ফুৰিবলৈ গৈ
কথা পাতি যেন শেষেই নহৈছিল
কল্পতৰু হোটেলত বহি চাহ একাপ
খাইছিল
এতিয়াও আপুনি কথা পাতে ঘণ্টাৰ
পাছত ঘণ্টা দিনৰ পাছত ৰাতি
কিন্তু ফোনত
এয়া যে আপোনাৰ দায়িত্ব নহ’লে
মহাভাৰত
“তুমি যে মোক কেয়াৰেই নকৰা”
সেইকাৰণেই আপুনি কথা পাতে কথা
নাথাকিলেও
“আৰু কোৱা” অলপ পাছত কথা শেষ
হয় তাৰ পাছত আকৌ নীৰৱতা
“আৰু কোৱা”….. হয়তো আপুনি
গালিও খাব পাৰে
“কি বাৰে বাৰে আৰু কোৱা আৰু
কোৱা। কথা নাথাকিলে ফোন কিয়
কৰা?”
সেইকাৰণেই মই আপোনাক কৈছোঁ
ভাগ্যৱান বুলি
কাৰণ আপুনি যি মন যায় কৰিব
পাৰে
লিখিব পাৰে এটা কবিতা বা এটা
গল্প
বা গাব পাৰে এটা গান আৰু
প্ৰাণখুলি মাৰিব পাৰে এটা
হাঁহি
বা মোৰ দৰেই এটা অকবিতা লিখিও
নষ্ট কৰিব পাৰে এটা সুন্দৰ
গধূলি
আপোনাৰ দৰেই মোৰো ভাগ্য
বিৰাটেই ভাল
কাৰণ তেনেকৈ ক’বলৈ আমাৰ কোনো
নাই।
-----------------------------------------
(প্ৰাণজিত বৰুৱাৰ “এনেকৈ ক’বলৈ থকাহেঁতেন” কবিতাটোৰ প্ৰত্যুত্তৰ হিচাপে এই ধেমেলীয়া অকবিতাটো লিখিলোঁ। কোনেও গভীৰ ভাৱে নলয় যেন)
  ফাৰুক আজিজ (২৮/০৩/২০১৪)


জোনাকী পৰুৱা ---  পলাশ প্ৰান্তিক

ফেৰিৱালা এটাৰ দৰে
অলিয়ে গলিয়ে চিঞৰি ফুৰো
হৃদয় লাগিব  ? হৃদয় ??
আহক ৰেহাই মূল্যত দিয়া হব
ৰান্ধনি বেলিটো
পশ্চিম প্ৰান্তলৈ গৈ থাকে
হৃদয় কিনা মানুহৰ
কোনো সঁহাৰি নাহে
প্ৰত্যেকজনেই ব্যস্ত থাকে
ভোগ বিলাসৰ আখৰাত
জীৱনৰ ক’লাজ চিত্ৰত
আৰু মই ?
ভৱিষ্যতহীন জোনাকী পৰুৱা হৈ
বাট এৰি অবাটে ঘুৰি ফুৰোঁ


ময়ুৰী --- দলিল আহমেদ

ময়ুৰী, ময়ুৰী
তুমি মোৰ মন ময়ুৰী,
চঞ্চলা তুমি  গৈ আছা এক বিৰাম্ হীন গতিৰে
সকলোৰে মন তন হৰি,
তুমি যে মোৰ মন ময়ুৰী ৷
          সংগোপনে আহি থিতাপি ললা
          মোৰ ভৰা যৌৱনত,
          হৃদয়ৰ চুকত ভৰাই থলো
          নগৈ পিছলি জীৱনত ৷
জীৱনৰ পুন্য কক্ষত ঘুৰি,
বহুদিন খাই হাবাথুৰি,
শূন্য মন পূৰ্ণ কৰি
মই বিচাৰি ফুৰা
তুমি যে মোৰ মন ময়ুৰী ৷
          ময়ুৰী, ময়ুৰী কম্পিত নকৰি
          বিৰামহীন গতিত স্থান দিয়া যদি-
          মই হম শংকাহীন ভাবে জীৱনৰ লগৰী
          তুমিয়েই যে মোৰ মন ময়ুৰী ৷


মন আলিবাটত --- পলাশ প্ৰান্তিক

লঠঙা গছৰ ছাঁত
শিলে সাৱতি ৰাখে
শিপাক
আকাশত
মেঘৰ মাদল নাবাজে
ধুলিৰে ধুসৰ কৰে
উদং পথাৰ
ফাগুনত পলাশ ফুলে
পছোৱা বতাহ বলে
গাভৰুৰ গৰকা পিচলে
তাঁতৰ শালত
মন থাকে আলিবাটত


এনেকৈ ক'বলৈ থকাহেঁতেন... --- প্ৰাণজিৎ বৰুৱা

এনেকৈ ক'বলৈ থকাহেঁতেন ...
তুমি ক'লা ছাৰ্টটো নিপিন্ধিবা ভাল নালাগে ।
আৰু মোছ খিনি নাৰাখিবাছোন দেখি কেনেকুৱা লাগে !
তুমি ফিট হৈ বাইক খন চলাবা, তামোল কিয় খোৱা বেয়া বস্তু বোৰ নাখাবা ।
এনেকৈ কোনোবা ক'বলৈ থকাহেঁতেন ...
বিদ্যা আখৰে আখৰেই মানিলোহেঁতেন । 
''এবাৰ কৈ দিব মোৰ শপত চিগাৰেট নুচুবা !'
জিন্দেগী চিগাৰেটৰ ফটোও নাচাওঁ ।
এবাৰ যদি ক’লেহেঁতেন মদ নাখাবা !
মদৰ ছাঁটোও কোনোদিনে হাত নলগাওঁ ।
এনেকৈ কোনোবা ক'বলৈ থকা হেঁতেন,
চাল্লা মই চাগে আটাইতকৈ ভাল মানুহটো হৈ গ'লোহেঁতেন । 
তাই ধুনীয়া জনী হৈ আহি মোৰ আগত এটা এটাকৈ অভিমানেৰে তাইৰ আব্দাৰবোৰ কৈ গ'লহেঁতেন ,
আৰু মইয়ো বিনা প্ৰতিবাদে মানি গ'লোহেঁতেন ।
কিমান যে ভাল হ'ল হয়...
যদি এনেকৈ ক'বলৈ কোনোবা থকা হ'লে,
পৃষ্ঠা পৃষ্ঠা যোৰা কবিতা লিখিলো হয় ,
জোন বেলি তৰা কোনো বাদ নপৰিল হেঁতেন !
তাইক তুলনা কৰিবলৈ হয়তো শব্দবোৰো কম হৈ পৰিল হয় । 
"মোক লৈ ইমান ধুনীয়া কবিতা নিলিখিবাছোন মই পাগল হৈ যাম !"
--কি যে অনুভৱ হলহেঁতেন
যদি সচাঁকৈ এনেকৈ ক'বলৈ কোনোবা থকাহেঁতেন । 
যদি মই ভাল হোৱাটো কোনোবাই সঁচাকৈয়ে বিচাৰে,
মোৰ বদ অভ্যাসবোৰ চাগে কৰ্পূৰ হৈ উৰি গ'লহেঁতেন ।
মোৰ জীৱনৰ প্ৰতি কাৰোবাৰ মায়া থকা হ'লে ;
বাইকৰ স্পীদ চাগে ভুলতো 80-90 ন'হলে হেতেন । 
ভোবোকাৰ হৈ নাথাকিলো হেঁতেন কোনোদিন ।
পিন্ধা উৰাতো দিলোঁহেঁতেন বোধহয় চকু ।
আইনা খনো তেতিয়া মোৰ প্ৰিয়ই হ'লহেঁতেন হয়তো !
জীৱনটো সজাবলৈ ভীষণ ব্যস্ত হৈ পৰিলোঁহেতেন চাগৈ ।
মই যে স্মাৰ্টো হৈ পৰিলোঁহেঁতেন তেতিয়া খুউব ।
এখন বেলেগ পৃথিৱীৰ বাসিন্দা হৈ মইটো
উৰিয়ে ফুৰিলোঁহেঁতেন ।
জানে ?
যদি সঁচাকৈয়ে এনেবোৰ কথা ক'বলৈ থকাহেঁতেন কোনোবা ,
মই সম্ভৱ,
সঁচা অৰ্থত
জীয়াই থাকিলোঁহেঁতেন !!
© প্ৰাণজিৎ বৰুৱা
২০ মাৰ্চ ২০১৪


ভোক -- ডিম্বেশ্বৰ কোচ

পেটৰ ভোকৰ দিনাও দুচকুত
টোপানি নামে ৷
জীৱনে সপোন দেখে ৷
জীয়াই থকাৰ.....
আৰু মনৰ ভোকত ?
যিদিনা মনলে দূখবোধ আহে....
টোপনিবোৰে উপুলুঙা কৰে,
সপোনবোৰে বাট বিচাৰি ফুৰে ৷
ৰাতিপুৱাবলে এতিয়াও বহুত বাকী....
জীৱন চাগে এনেকুৱাই..
পোৱা - নোপোৱাৰ ...


মহাবিদ্যালয়ৰ হীমপ্ৰিয়া বৈশ্য --- ধনঞ্জয় কুৰ্মী

মহাবিদ্যালয়ৰ সুহৃদ
হীমপ্ৰিয়া বৈশ্য
আপোনাক কেইটামান কথা কোৱাৰ খুবেই প্ৰয়োজন হৈ পৰিছে-
জানে
মোৰ মনৰ শব্দকোষত
মাথোন
হীমপ্ৰিয়া হীমপ্ৰিয়া হীমপ্ৰিয়া
আপোনাৰ বা কি...!
সাগৰিকা বৰদলৈৰ সংবাদৰ  আশাত আজিও প্ৰণৱ দা...
(কুশলে আছানে)
আপোনাক এপলক চোৱাৰ হেপাহত
কলেজপ্ৰিয় মই
(এপলক চালে কষ্ট যন্ত্ৰণা হয় আৰু দেওবাৰটো বৰ বেদনা দায়ক)
জনেনে
আপোনাৰ ৰেচ্মী চুলিৰ পৰষ পাই বতাহে
মোৰ দুচকুত গুণগুণাই
দিশহাৰা পক্ষীৰ গান
আপোনাৰ চকু আৰু মোৰ চকুৰ মিলনত
অনুভূত হয় বৈদ্যুতিক ঝংকাৰ
আপুনি কি বিচাৰে তেতিয়া
নাজানো
আপোনাক মই কি ক'ব খোজো...
দান্তেৰ দশা নহয়তো মোৰ
হীমপ্ৰিয়া ।।
হীমপ্ৰিয়া
আপুনি জানি হয়তো সুখী হ'ব
আপোনাৰ হাঁহিত অনুভূতি হয় স্বৰ্গীয় সুখৰ
বসন্তৰ কুমলীয়া কুঁহিপাতেৰে
বুকুখন উপচি পৰে ।।
অ...
আপোনাক এষাৰ কথা সোধো
আপুনি প্ৰেমৰ কথা ভাৱে নে
হে লাজ লাগে ক'বলে,
আপুনি মোৰ জীৱনত সাঙুৰ খাই পৰিছে
ইয়াকে কয় ন প্ৰেম ভালপোৱা
হীমপ্ৰিয়া আপোনাৰ মন নাযায় নে
কলেজ লাইবেৰীত
এ-কা-ন্ত ভাৱে বহাৰ
নতুবা
কলেজৰ গছ জোপাবোৰৰ তলত বহি
জোনাকী সপোন ৰচাৰ...
আপোনাৰ
আৰু
মোৰ
আপোনাৰ ভাবনাত মই যেন
মই যেন ৰমন্যাস ৰচো হীমপ্ৰিয়া
হীমপ্ৰিয়া আপোনাৰ হৃদয়ত
মোৰ হৃদয়ে টোকৰ দিছেনে বাৰু
মই সুযোগ্য হওনে হীমপ্ৰিয়া
আপোনাৰ হৃদয়ত বসবাস কৰিবলৈ
মই আশাৰত হীমপ্ৰিয়া
আপোনাক, আপোনাৰ আপোন হৈ
মৰমেৰে "তুমি" ক'বলৈ ।
( কলেজত সচা প্ৰেমত পৰা সকলো প্ৰেমিকৰ হাতত...)


অসূখ --- কুমুদ কলিতা

তোমালৈ মনত পৰিলেই 
বুকুত এবুকু সপোন সৰে 
কলিজাইদি উজাই আহে দূখ 
চৰাই হৈ উৰিব খূজিলেও
নজনাকৈ বাঢ়ি আহে
হৃদয়হীন এটি অসূখ....


তোমাৰ অবিহনে --- অৰুণাভ কুমাৰ নাথ

তোমাৰ অবিহনে জীয়াই আছো দুখৰ অন্ধকাৰত নিজক নিমজ্জিত কৰি
তোমাৰ অবিহনেই সহি আছো যান্ত্ৰণাৰ সহস্ৰ আঘাট
পান কৰিছো ৰিক্ত হৃদয়েৰে তোমাৰ বিৰহত তৰল পদাৰ্থ ৷
প্ৰতিপল তুমি আহি মনত দোলা দি যোৱা
তোমাৰ প্ৰতীক্ষাতেই কটাইছো মই উদাসীন সন্ধিয়া
তুমিয়েটো আছিলা মোৰ প্ৰথম প্ৰেম
প্ৰতিপল তোমাৰ প্ৰতিচ্ছবি ভাঁহি আহে মোৰ মনৰ মাজত
তোমাৰ সুখত মোৰো হৃদয় উদদ্ভাষিত হৈছিল
তোমাৰ দুখত মোৰো হৃদয় বিগলিত হৈ পৰিছিল ৷
তুমি যদি উল্কা হোৱা তোমাৰ সামান্য স্ফুলিংগৰে মোৰ সত্ব উজ্বলি উঠাতো বিচাৰিছিলো ৷
কিন্তু তুমি গুচি গলা হৃদয়ত শেষহীন প্ৰতীক্ষাৰ চিহ্ণ আঁকি ৷


কাইলৈ আকৌ এবাৰ তোমাক লগ পাম --- কুমুদ কলিতা

কাইলৈ আকৌ এবাৰ তোমাক লগ পাম 
এটা মৃত্যুৰ পাছত...
সুধিম তোমাক কিমান সূখী তুমি
 মোৰ মৃতদেহ দেখি... 
নাহিবা চুলি মেলি
 অথবা বগা পিন্ধি... 
শোকত মানুহে বগা পিন্ধে 
সূখত নহয়... 
কাইলৈ আকৌ এবাৰ তোমাক লগ পাম 
এটা মৃত্যুৰ পাছত...


সময় --- জোন কলিতা

সময় নেথাকে ৰৈ
কাৰো কাৰণে,
ই যে যায় গুচি দূৰলে
পাখি লগা কাড়ৰ দৰে ৷
এবাৰ গ'লে গুচি সুযোগ
পুনৰাই নাহে,
নোপোৱাটোক পোৱাৰ বাবে
জানো ঠন ধৰে ?
দিশহাৰা হৈ দিক-বিদিক হেৰালে,
সময়ত সাৰথিৰো অভাৱ ঘটে ৷
জীৱনটো যেতিয়া অনৰ্থক হয় ,
বিনা মেঘেওঁ ব্ৰজ্ৰপাত ক'ত যে চৰে ৷
বায়ুৰ পৃথিৱীটো ওপঙি থাকি,
উশাহ-নিশাহ বোৰ হয় আমাৰ কেনিবা চুটি ৷
অস্ত আকাশত বেলিৰ আভা,
বিৰিঙাবলৈ আমাৰ বহু হেঁপাহ ৷
নতুন পুৱাৰ বাবে আমাৰ এই অপেক্ষা ,
কামৰ বাবে ক'তো যে হেতা-ওপৰা ৷
তৰ্ক-বিতৰ্ক আৰু খাম খেয়ালি
এইবোৰতে সময় যায় আমাৰ ছিটিকি ৷
বুজা নুবুজাৰ দোমোজা লাগি,
আপোন জনকো যাওঁ আমি হঠাৎ পাহৰি ৷
সময়ে শিকায় সময়ে বুজাই,
সময়ৰ বাবে আহৰি যে নাই ৷


এমুঠি সেউজীয়াৰ সন্ধানত --- ডেইজী দেৱী

এমুঠি সেউজীয়াৰ আকাংক্ষাত
হৃদয়খন ৰৈ আছে 
বাহিৰত বহু ৰঙীনতাই ,
যদিও দেখা দিছে 
হৃদয়ে যে কেৱল সেউজীয়াহে 
বিচাৰে 
কিয় ? কিয় বাৰু বিচাৰে 
এমুঠি সেউজীয়া !


পোৱা - নোপোৱা জীৱন --- জোন কলিতা

পোৱা - নোপোৱাৰ এই মিশ্ৰিত জীৱন,
সুখ-দুখৰে ই অনুভূতি হয় ৷
জীৱন আমাৰ ৰণাংগন,
যুঁজাৰু আমি জাগ্ৰত প্ৰহৰী হয় ৷
হাঁহি-কান্দোন এটি মুদ্ৰাৰে
মাথো ইপিঠি-সিপিঠি ৷
পোহৰৰ ছাঁ এন্ধাৰত হয় বিলীন,
ভাগৰত লাগে আমাক জিৰণি ৷
যদিহে বিছৰাটোক পোৱা তুমি জীৱনত,
হেৰুৱাবলে বাকী থাকিবনো কি ?
হেৰাইওঁ আমেজ আছে ,
কান্দোনৰো অৰ্থ আছে ৷
যদিহে বিছৰাটোক পোৱা তুমি জীৱনত,
যুঁজিবলে থাকিবনো কি ?
যুঁজাৰো আমেজ আছে ,
জয়-পৰাজয়ো আমাৰ আছে ৷
ভূলৰ পৰাওঁ শিকিব পাৰি ,
ভূলৰ পৰাই নতুন ৰাষ্টা মুকলি ৷
পূৱ দিশৰ বেলি পশ্চিমত মাৰ গৈ
আকৌ নতুন প্ৰভাত হৈ
মৰহা ফুলত হাঁহিৰ খলকনি তোলি
সিক্ত শৰীৰ সুপ্ত হয় ৷


জীৱনৰ টুকুৰা-টুকুৰ ছবি --- অৰুণাভ কুমাৰ নাথ

সুখেই যে জীৱন গঢ়ে এনে নহয়
দুখেও জীৱনৰ প্ৰতিপল ৰঙীন কৰি সজাই তোলে
সুখ-দুখ জীৱনত চক্ৰবৎ ঘুৰিছে সদায়
নিৰাসক্ত জীৱনত দুখ নাথাকিলে জানো সুখৰ মুল্য থাকিব ?
যৌৱনত উপস্থিত হৈ হেৰুৱালো শৈশৱ, হেৰুৱালো কৈশোৰ
ঠিক গছে বসন্তত পাত সলোৱাৰ দৰে
জীৱনক সঠিকভাৱে ব্যৱহাৰ কৰিব নজনাৰ বাবে
ইয়াৰ পৰিণতি ভোগ কৰিছো নিজেই
সেই কথা উপলব্ধি কৰিবলৈওলৈও আজি সময় নাই ৷
প্ৰকিত্স্থ হবলৈ মোক যথেষ্ট সময়ৰ প্ৰয়োজন
কল্পনাৰ সাগৰত ভাহিবলৈ, নিজৰ জীৱন ৰঙীন কৰিবলৈ মোৰো ইচ্ছা আছিল
কিন্তু সেই  অধ্যায়ৰ সমাপ্তি ঘটিছে কাহানিবাই
মই যে মোৰ ভৱিষ্যত নিৰ্মাণ কৰিবলৈ অক্ষম ৷


মন যায় --- ডেইজী দেৱী

শৰতৰ এটি সাৱলীল
স্নিগ্ধ সন্ধিয়াত
জাগি উঠে মোৰ সুপ্ত
 বাসনাবোৰ
যাৰ তীব্ৰতা বঢ়াই তোলে 
মাদকতা সনা শেৱালী ফুলৰ 
সুৱাসে ;
মন যায় কাৰোবাৰ প্ৰশান্ত 
বুকুত মূৰ থৈ 
জোনাকৰ সৈতে এমুঠি
কথা পতাৰ ......


ভালপোৱা --- নবজ্যোতি মিশ্ৰ (চিকু)

ঘোঁৰাটোৱে সদায় ঘাঁহ খাই
গোপণ সত্য ।
ঘোঁৰাটো আৰু ঘাহনিডৰা....
স্স্থানৰ সলনি নহয়
আইনাৰ ফ্ৰেমত তেনেকৈয়ে থাকে ।
ভালপোৱা
ই ও গোপন সত্য ।
সত্য ঘোঁৰাটো
সত্য ঘাহনিডৰা
অসত্য আইনাৰ ফ্ৰেম ।।


প্ৰেমত --- ধনঞ্জয় কুৰ্মী

প্ৰেমত ঘূৰিছে ভূ-মণ্ডল
বন্ধু এজনে ক'লে-
কলেজত প্ৰেয়সী আহিছে,
মই যে গা ধুৱা নাই...
হৃদয় চিঞৰি উঠিল.....
"সচা প্ৰেমত বাহ্যিক সুন্দৰ অগ্ৰাধিকাৰ
নাপায়।"


যিদিনা তোমাৰ সৈতে সম্পৰ্ক চিঙিব --- ৰঞ্জিত নাথ

তোমাৰ সৈতে থকা সম্পৰ্কৰ বাবেই
জীয়াই আছো মই
জীয়াই আছে
মোৰ আশা-আকাংক্ষা...
যিদিনা তোমাৰ সৈতে সম্পৰ্ক চিঙিব
ঠিক সেইদিনাই মৰহি যাব
মোৰ আশা-আকাংক্ষা
আৰু নিঃশেষ হৈ যাব সোণালী সপোন    
তোমাৰ সৈতে থকা সম্পৰ্কৰ বাবেই
জীয়াই আছো মই
বিশাল পৃথিৱীতো
তোমাক সংগী কৰি...
যিদিনা তোমাৰ সৈতে সম্পৰ্ক চিঙিব
ঠিক সেইদিনাই আৰম্ভ হ’ব
মোৰ নিঃসংগ জীৱন
আৰু জীৱনৰ অন্তিম মূহুৰ্ত ...মৃত্যু ।।


ব'হাগী --- আৰাধনা অধিকাৰী

গামখাৰু,কেৰুমণি,থুৰিয়া, মূগাৰিহা নিপিন্ধিবা অ' ব'হাগী....
নেঘেৰী খোপাটিত হালে জালে কপৌ পাহি.... 
ৰঙা পাৰিৰ ৰিহাৰ ভাজে ভাজে ঢোল পেঁপাৰ মাতত ব'হাগী কঁকাল ভাগে....
তুমি নিপিন্ধিবা ৰিহা,
ডেকামন জ্ৱলে উমি উমি....
জেতুঁকাৰ বোলেৰে নাম লিখিলো দুহাতত টিক্টিকিয়া ৰঙাকৈ....
ৰঙা চার্ট আৰু টঙালি মাৰি তুমি আহি জুমি চাবাহি....
দুহাতৰ ৰঙালীৰ জেতুঁকা....
বিহুৱান খনি পিন্ধাই দিম দুহাতেৰে ....
কুলিৰ বিননিত হিয়া কঁপে....
দুওঁঠত ৰঙাকৈ ব'হাগী হাঁহিলে চোৱা মদাৰৰ ৰঙাবোৰ আঁকি ...
জোনবিৰি,ঢোলবিৰি,জাঁপি শুৱনি মূগা ৰিহাৰ ভাজে ভাজে....
কঁপালী তলত অৰুণ ৰঙা ফোঁট জিলিকে দুচকুৰ কাজল চাৱণিত....
ব'হাগ হেনো আজি নিচেই কাষতে,
তুমি আহিলে মূগা সাজ যোৰ পিন্ধিম,
ৰঙালী অহাবুলি লাজ লাজ হিয়াখনি লৈ.....


কি নাম আছিল তোমাৰ --- কুমুদ কলিতা

কি নাম আছিল তোমাৰ 
অনামিকা, অনুৰাধা নে সাগৰিকা.. 
দুচকুত কাজল 
হাহিত ফুলে বকুল 
আধা মেলা চুলি 
বতাহত আউলি বাউলি 
তুমি মেডোনা নে
 শেক্সপীয়েৰৰ ডেচদেমিনা 
তুমি বাৰু কিয় ইমান ধুনীয়া..? 
আওৰাও উজ্জ্বল পাওগামৰ কবিতা 
তুমি ধুনীয়া বাবেই মই ভালপাও নে 
মই ভালপাও বাবেই তুমি ধুনীয়া 
নাজানো... 
ছেঃ, নামতো নহ'ল সোধা... 
কাইলৈ আকৌ লগ পাম তোমাক 
খিৰিকি মুখত বহি গুণগুনাই যাবা
 "এপাহি হাহি আৰু এপাহি দূখ 
তাৰেই সজাই তোলো মোক" 
পিন্ধি আহিবা সোনাৰুবুলিয়া ছুৰিদাৰ
 নাকত অহংকাৰী হৈ বহিব
 পলাশী ফ্ৰেমৰ চচমা 
কোলাত আলফুলে শুই যাব তোমাৰ 
কলেজ বেগ
 (নাজানো তোমাক লগ পামনে নাপাম) 
কি নাম আছিল বাৰু তোমাৰ
 অনামিকা, অনুৰাধা নে সাগৰিকা....;
 ছেঃ, নামতো নহ'ল সোধা...


জীৱন,প্ৰেম আৰু তুমি --- ডিম্বেশ্বৰ কোচ

মন গলেই ৰিঙিয়াই মাতিবা
নতুবা ...
নদীখনৰ পাৰলৈ গুছি আহিবা ৷
নদীখন জীপাল হৈ আছে ৷
তুমি আহিলে জোনাক বোৰে বাট দেখুৱাই যায় ৷
জীৱন,প্ৰেম আৰু তুমিবোৰ একাকাৰ হৈ পৰে ৷


ধন্য অসম --- শ্ৰী ভাস্কৰ জিৎ নাথ

অসম অসম বৰ অসম
অমীয়া সুখৰ ঠাই,
তোমাৰ কোলাতেই জন্ম ললে বহু প্ৰতিভাই ।
এই অসমতে মহাপুৰুষ দুজনাই দিলে জাতিক মান,
পাহাযে ভৈয়ামে ভুপেন মামাই জুৰিলে সুৰীয়া গান ।
অসম ভুমি ধন্য আজি জ্যোতি-ৰাভাৰ পৰশ পাই,
সেউজীয়া বনে গছ লতিকাই হীৰুদাৰ কবিতাহে গায় ।
অসমৰ মাতিতে জন্মিলে  মামণি বাইদেও,
দি গল বহু সম্পদ কলমেও ধৰিলে চেও।
কিমান তুমি গৌৰম্বিত আই এওলোকক সন্তান ৰূপে পাই,
যাওতি যুগীয়া কৰিলে তোমাক তেওলোকৰ প্ৰতিভা আগবঢ়াই ।।


দৃশ্য --- ৰাজীৱ কায়স্থ 

সেই শিশুটো যাৰ
চকুৰ কোটৰত
এন্ধাৰ নামিছিল
লাহে লাহে... যি
এতিয়া গতিৰ
বিপৰীতে স্থবিৰ
চহৰৰ একোণত
ধূলি আৰু
ফটাকানিৰ
আৱৰণত...।
তাৰ কণ কণ
আঙুলিৰ খলা বমাত
সহস্ৰ তৰা স্খলিত
হয় প্ৰতিনিয়ত ।
সেই শিশুটো দিনৰ
এবেলা; যিয়ে
কাৰখানাৰ ঘামত
তিতি বুৰি এটুকুৰা
ৰুটীত দেখে পোহৰ ।
দুহাত প্ৰসাৰিত কৰি
ধীয়াই...!
আকাশত হেনো
ঈশ্বৰৰ উপস্থিতি ।
তাৰ নিমাখিত
চকুহালত জীৱন
ক্ৰুৰ ।
শীতৰ কঁপা কঁপা
বতাহে উপহাস কৰে
তাক, নতজানু
শিশুটো আঠুৰ
এন্ধাৰত মুখ গুজি
উচুপে ।
বিষণ্ণ নিশাৰ
বন্দৰত হেজাৰ শিশু
যিয়ে এটুকুৰা ৰুটীত
পোহৰ দেখে; আৰু
মোৰ দেশে
ভৱিষ্যতৰ পোহৰ
বুলি সিহঁতক
উপহাস কৰে...।


শব্দৰে সমাপ্ত --- ধনঞ্জয় কুৰ্মী

জিলিকি উঠিছে পাই মমৰ পোহৰ
সন্মুখত ৰখা এখিলা উকা বগা কাগজ
অন্ধকাৰ কোঠালিৰ মমৰ পোহৰে
তিৰবিৰকৈ জ্বলি কিবা ক'ব খুজিছে
কোৱা নাই
কিন্তু যি বুজিছো;
এয়া কবিতা লিখাৰ আহ্বান ।
কবিতা...
    কবিতা লিখিম মই
     কিন্তু বিচাৰি পোৱা নাই শব্দ
    কিহক যে লৈ লিখিম পদ্য
    কেনেকৈ দিওঁ শব্দৰ জন্ম
     শব্দ পালেও
     নাপাওঁ বিচাৰি চন্দ...
মমৰ শিখা তেতিয়াও জ্বলি আছিল
     আৰু মই আছিলো বিচৰাত ব্যস্ত
    অন্ধকাৰ কোঠালিত কেইটামান শব্দ
    তেতিয়াও নগ্ন নিস্তব্ধ হৈ পৰি আছিল
     এখিলা কাগজ ...
শব্দ!
মোক লাগে মাথো কেইটামান শব্দ
      সঙ্গ দিবলৈ নিসঙ্গ কাগজ খিলাক
      হঠাত বিচাৰি পালো এটা শব্দ
      শব্দটোৱে আৰু শব্দ বিচৰাত জন্মালে ব্যাঘাত।
নগ্ন কাগজখিলায়ো লুকাই পৰিল লাজ ঢাকিবলৈ
এয়া আছিল ভয়ংকৰ বুকু কপোৱা শব্দ
মিহিকৈ দুৱাৰ খোলাৰ শব্দ ।
দুৱাৰ খুলি সোমাই আহিল
কিচ্ কিচিয়া ক'লা মেকুৰী এজনী
ভৰিৰ ওচৰত আহি দিলে আৰু এটি শব্দ
এটি এটি শব্দ বিচাৰি বহুত শব্দৰ মাজত
নগ্ন কাগজ খিলাৰ তলত লিখিলো ...
সমাপ্ত ।।
(২০০৮ চনত ঠেলামৰা মধ্য, উচ্চ আৰু উচ্চতৰ মাধ্যমিক বিদ্যালয় আলোচনী "প্ৰয়াস"ত প্ৰকাশিত)


তুমি --- ডেইজী দেৱী

যান্ত্ৰিকতাৰ পৰস পোৱা পৃথিৱীখনত
তুমি আহিলেই মনতোত দোলা দি যায় 
এক মিঠা ভাৱ শূন্যতাই ৷
দি যায় তোমাৰ চিনাকি সুৱাস ,
হেৰেই যায় নিষ্ঠুৰ যান্ত্ৰিক পৃথিৱী,
ৰৈ যায় মাথো সেউজ সেউজ এমুঠি সেউজীয়া ৷


জাগিবৰ হ’ল --- স্বপ্নালী দেৱান বৰুৱা

জাগিবৰ হ্’ল, জাগিবৰ হ্’ল
         মানৱ জাতি আমি জাগিবৰ হ্’ল,
ভ্ৰাতৃত্ব্ বোধ হিয়াত উজ্জ্বলাই
    মিলা-প্ৰীতিৰে আমি থাকিবৰ হ্’ল!!  
জন্ম ল্’লো আমি খালী হাতেৰেই
         মৃত্যুকো সাৱতিম আমি খালী হাতেৰেই ... ...
দামী পোছাক আমাৰ নহয় পৰিচয় ... ...
         ব্যৱহাৰেই হে আমাৰ প্ৰকৃত পৰিচয় 
দয়া-প্ৰেমে আমাক উচ্চ আসনত বহুৱাই
    লোভ -ক্ৰোধে আমাক নিম্ণ স্থানলৈ লৈ যায়
সূখ বিচাৰি জীৱনটোত কেৱল 
         বস্তু গোটাওঁতেই দেহা অলস পৰে
অলস দেহাৰ ভাৰাক্ৰান্ত মনে
         শান্তি বিচাৰি হাবাথুৰি খাই ফুৰে!!
জাগিবৰ হ্’ল, জাগিবৰ হ্’ল
         মানৱ জাতি আমি জাগিবৰ হ্’ল
সীমিত বস্তুৰেই নিজক সূখী ৰাখি
         মানৱতাৰ গীত গাবলৈ হ’ল !!


মোৰ বুলিবলৈ আজি একোৱেই নাই --- নিলোৎপল নেওগ

মোৰ বুলিবলৈ আজি একোৱেই নাই ,নিলাঞ্জনা !
মোৰ সমষ্ট আবেগ একাকাৰ
কৰি পেলাইছো মাথোঁ তোমাৰ নামত ।
অনুভৱৰ সাগৰখনত মাথোঁ ফুলি উঠিছে
তোমাৰ পৰশেৰে সজীৱ হোৱা মেটেকাফুল ।
ঠুনুকা কলিজা ৰাঙলী কৰি তুলিছে
প্ৰেমৰ সুৰভি বিলোৱা তোমাৰ তেজেৰে ।
সমগ্র মন প্ৰাণ সপিছো মাথোঁ তোমাৰ নামত ।
তোমাৰ সৈতে একাত্ম কৰা মোৰ হৃদয়ত
আজি একোৱেই নাই নিজৰ বুলিবলৈ,নিলাঞ্জনা !


দুখৰ উকি মাৰি যোৱা খেতিয়কজন --- কিশোৰ বড়ো

দুখৰ উকি মাৰি
তেওঁ গৈ থাকে জীৱনৰ নামনিমুৱা ৰেলত উঠি
কংক্ৰিটৰ আলিৰে মৃত্যু ষ্টেচনৰ ফালে
বানে নিয়ে যদি নিয়ক আশাবোৰ উটুৱাই
খৰাঙত জ্বলে যদি জ্বলক নুন্যতম প্ৰয়োজনীয়তা
ক’লা মধ্যভোগীয়ে শুহি লয় যদি লওঁক ঘাম আৰু তেজ
(যিহেতু কোনেওঁ কাৰো বাবে মাত মতাৰ অবকাশ নাই)
তথাপিওঁ তেওঁ শীৰ্ণ দুহাতেৰে ৰুই যায় হেঁপাহৰ কঠিয়া
তেওঁ ৰুই যোৱা কঠিয়াবোৰ বতাহ হৈ গজে
বতাহবোৰ ফলহৈ পকি হয়গৈ
জীয়াই থকাৰ সোণালী উশাহ
তেওঁ স্থিতপ্ৰজ্ঞ
হাজাৰ ধুমুহাত হাউলি নপৰা এডাল বৃক্ষ
হেঁপাহ শেষ হৈ যোৱা বসন্তত
তেওঁৰ দেহৰ পেশীবোৰৰ ফাকেৰে ওলাই আহে জীৱনৰস
তুলি আনে তেওঁ চিৰ ভোকাতুৰ শেতেলীৰ পৰা
দুখৰ উকি মাৰি যোৱা খেতিয়কজন
গৈ থাকে জীৱনৰ নামনিমুৱা ৰেলগাড়ীত উঠি
কংক্ৰিটৰ আলিৰে মৃত্যু ষ্টেচনৰ ফালে
আৰু আমি নজনাকৈয়ে
তেওঁ বিলাই গৈ থাকে জীয়াই থকাৰ প্ৰয়োজনীয়তা ।


ব্যৰ্থ জীৱনৰ দলিল --- শ্ৰী ভাস্কৰ জিৎ নাথ

যেতিয়া হৃদয়ত মৰম নামৰ বীজাণুয়ে বাস কৰে,ঠিক তেতিয়ই এজাক ব্যৰ্থ প্ৰেমৰ
আলোৰনে হৃদয়ত কপনি তোলে ।
জোনাকৰ কবিতা যেতিয়াই লিখিব মনে কৰে, তেতিয়ই এথুপা আন্ধাৰে বাট ভেটি ধৰে ।
এনেকুয়াই নে জীৱন?
যি জীয়াই থাকিবলৈ প্ৰতিতোটে কৰিব লগা   হয় আন্দোলন..?
মাথো জীয়াই থকাৰ আশাতেই গনিছো এটি দুটি ক্ষণ ।
যেতিয়াই জীবনে হহিঁব খোজে,তেতিয়াই হুমুনিয়াহৰ খাম এটি খোলি পৰে।
তোমালৈ মনত যেতিয়া পৰে, তেতিয়াই বিষাদৰ এখনি নদী মোৰ হৃদয়ত প্ৰবাহিত হব ধৰে ।
হয়তো এয়াই জীৱন,    য'ত তুমি মই,সুখ দুখৰ অতিবাহিত দিনৰ এটি মাৰ্বল ।।


পিতায়ে দি যোৱা মৰণাৰ পাক --- কিশোৰ বড়ো

(প্রয়াত পিতাইৰ পবিত্ৰ স্মৃতিত শ্রদ্ধাৰে)
ৰাতিপূৱা শেতেলি এৰাৰ পৰাই
পিতায়ে মনত মৰণা যোৰে
জটিলৰ পৰা বেছি জটিল হয়
গেৰধৰা মৰণাৰ কেকুঁৰি লগা পাক
ভাৱনাৰ এছাৰি পকাই
সময়ৰ চোতালত
পিতাইৰ বুকুত ভৰপূৰ
মৰণাৰ জটিল পাক
মই পিতাইৰ কাইটীয়া বাটত
গজি উঠো
জোনালী নিশাৰ মায়াবী পোহৰ হৈ
পিতাইৰ বুকুত লহপহ আঘোণী পথাৰ হৈ
সোঁৱৰণীৰ বাটেৰে গুছি গ’ল পিতাই
মোৰ বুকুত দি গ’ল
জটিল মৰণাৰ কেকুঁৰি লগা পাক
আজিকালি কুকুৰা ডাকত উঠি
পিতায়ে মৰণা যোৰাৰ দৰে
মইওঁ যোৰো
মৰণাৰ পৰা সপোনৰ থোক চিঙে
ঠিক পিতাইৰ সপোন চিঙাৰ দৰে
পিতায়ে দি যোৱা মৰণাৰ পাক
মই বৈ ফুৰো
য’লৈকে যাওঁ তালৈকে
ককাৰ পৰা পাইছিল পিতায়ে
পৈত্ৰিক সম্পত্তি হিচাপে
সময়ৰ চোতালত
গতানুগতিক জীৱন মৰণাৰ পাক ।


তোমাৰ অনুভৱৰে --- ধনঞ্জয় কুৰ্মী

হীমপ্ৰিয়া
তোমাৰ অনুভৱৰে
এয়া
দুচকুত সানি লৈছোঁ
আবিৰ...
হৃদয়ত গুণ গুণাইছোঁ
ৰিমিক্স দৌল সংগীত
"তুমি হিয়াত সানিবা বুলি
থৈছোঁ মনৰ জপনা খুলি ।।"
হীমপ্ৰিয়া...
তোমাৰ অনুভৱৰে
ভুল কৰো মই...
খন্তেক পিছে পিছে
থমকি ৰওঁ...
ৰঙৰ আঁৰত
তুমি বুলি ।
হীমপ্ৰিয়া...
তোমাৰ অনুভৱৰে
ৰং উৎসৱ উৎযাপনৰ ভিৰত
সংগোপনে পান কৰিছোঁ
-নিসংগতা-
তোমাৰ অনুভৱৰে
আজি জীপাল
জানা হীমপ্ৰিয়া...
ভাৱনাৰ অনুপল
শ্বাস-প্ৰশ্বাসৰ প্ৰতিটো  সোপান ।।


জিলাবোৰ --- স্বপ্নালী দেৱান বৰুৱা

মিঠা কমলা খাবলৈ মন গলে
তিনিচুকীয়া জিলালৈ যাবা;
এছিয়া মহাদেশৰ প্ৰথমটো তেল
শোধননাগাৰ ডিগবৈতেই পাবা.....!!
বৰিয়লা মাছখাই ভালপালে তুমি...
ডিব্ৰুগড় জিলালৈ যাবা....;
অসমৰ বুনিয়াদী প্ৰশিক্ষণ কেন্দ্ৰ কেৱল চাবুৱাতহে পাবা...!!
আহোম ৰাজত্বৰ কীৰ্ত্তিচিন্হবোৰ
শিৱসাগৰতে আছে ভৰা......
পৃথিৱীৰ বৃহত্তম নদীদ্বীপ মাজুলী
আৰু অসমৰ প্ৰথম চাহ-বাগিচা ‘চিনামৰা’
মণিৰান দেৱানে গঢ়া, যোৰহাটতেই পাবা......!!
পৃথিৱীৰ ভিতৰতেই একমাত্ৰ এশিঙীয়া গড়
গোলাঘাট  জিলাতেই আছে....;
কাজিৰঙা ৰাষ্ট্ৰীয় উদ্যান খনিয়েও পৃথিৱীক মুহি  আছে........!!
নুমলীগড় শোধনাগাৰ আৰু
আৰক্ষী প্ৰশিক্ষণ কেন্দ্ৰও তাতেই দেখোন আছে !!
নগাওঁ জিলা পবিত্ৰ ভূমি
ভগৱন্ত উপজিছিলে.....;
অগৰুৰ সুগন্ধি উদ্যোগৰ খ্যাতিও
পৃথিৱী বিয়াপি আছে......!!
মৰিগাওঁ জিলাত এশিঙীয়া গড়
অবাধে বিচৰণ কৰে.....;
পবিতৰা অভয়াৰন্যৰ প্ৰাকৃতিক শুভাই
সকলোৰে মন হৰে.......!!
বানপানীৰে খেলিব বিচাৰিলে
ধেমাজিলৈ তুমি যাবা.....;
সোণেৰে ভৰা সোৱণশিৰি নদী সেই জিলাতেই পাবা...!!
লখিমপুৰ নামৰ লখিমী জিলাখন
প্ৰাচ্যুৰ্য্যেৰে ভৰা
মহাপুৰুষ মাধৱদেৰ জন্ম ইয়াতেই
“ফাট বিহুও” ইয়াতেইপাবা.....!!
কলিয়াভোমোৰা দলং পাৰ হৈ
শোণিতপুৰ জিলালৈ যাবা...
উষা অনিৰুদ্ধৰ প্ৰেমৰ কাহিনি
মুখে মুখে সুনিবলৈ পাবা....!!
সোণাই-ৰুপাই আৰু বুঢ়া চাপৰি-
অভয়াৰণ্যয়ো শুভা বিলাইছে য’ত
নামেৰি নামেৰে ৰাষ্ট্ৰীয় উদ্যানো দেখিবলৈ পাবা ত’ত........!!
দৰং জিলাৰ “পথৰুঘাটৰ ৰণ”
বুৰঞ্জী প্ৰশিদ্ধ কথা....
ৰাষ্ট্ৰীয় উদ্যান ওৰাংখনো সেই জিলাতেই পাবা....!!
ওদালগুৰিৰ ভৈৰৱকুণ্ড........
প্ৰাকৃতিক সৌন্দৰ্য্যৰ মেলা...
গ্ৰাম্য কামৰুপত বস্ত্ৰনগৰী শুৱালকুছিৰ শুভা..!!
কামৰুপ জিলাৰ মহিমা অপাৰ
কিমান নো শুনিবা.....;
কামাখ্যা, বাণেশ্ৱৰ, শুক্ৰেশ্ৱৰ,
উগ্ৰতাৰা, নৱগ্ৰহ্,বালাজি ইত্যাদি
মঠ-মন্দিৰেৰে ভৰা.......!!
পৃথিৱীৰ ক্ষুদ্ৰতম নদী-দ্বীপ উমানন্দ আৰু
ভাৰতৰ প্ৰথমখন দুখলপীয়া দলং..
শৰাইঘাট ও ইয়াতেই পাবা...!
নলবাৰী জিলাত অসমৰ ভিতৰতেই
শিক্ষিত মানুহেৰে ভৰি আছে....!!
ভঠেলি, মহোহো, ৰাস মহোতসৱ ও
ইয়াতেই  প্ৰচলি আছে....!!
ৰাষ্ট্ৰীয় উদ্যান মানাহখন বৰপেটাতেই অছে ;
হাতীদাঁত আৰু কাহঁ শিল্পয়ো প্ৰসিদ্ধি লভিছে !!
ভ্ৰাম্যমান থিয়েটাৰৰ “হলিউদ” পাঠশালাও
এই জিলাতেই আছে....;
এই জিলাই অসমৰ বাণিজ্যিক ক্ষেত্ৰত গুৰুত্ব লভিছে!
বঙাইগাওঁ জিলাও অতি মনোৰম.....
প্ৰাকৃতিক শুভাৰে ভৰা ,তাম ৰঙা বিল,
কনচা বিল আৰু কয়াকুজীয়া দ্বীপৰ
সৌন্দৰ্য্য দেখিলে স্ৱৰ্গীয় আনন্দ পাবা.....!!
অসমৰ একমাত্ৰ সৈনিক স্কুলখন.....
গোৱালপাৰা জিলাতেই আছে......!
অসমী আইৰ বহু সু-সন্তান গড় লৈ ওঠিছে !!
কোকোৰাঝাৰ জিলা বি টি এ ডি ৰ সদৰ ঠাই
প্ৰকৃতিৰ ৰুপ আৰু বনজ সম্পদেৰে ভৰা....!!
গোৱালপাৰা  জিলাৰ গোৱালপৰীয়া লোকগীত
পৃথিৱীত খ্যাতি লভা....!
অসম গৌৰৱ প্ৰতিমা পাণ্ডেও......
ইয়াতেই জন্ম লভা......!!
কাৰ্বি-লাংপি জলবিদ্যুত প্ৰকল্প........
কাৰ্বি আংলঙতেই আছে....!
বোকাজানৰ চিমেণ্ট কাৰখানায়ো
আৰ্থিক সহাৰি দিছে....!!
ডিমা হাছাও জিলাৰ জাতিংগা চৰায়ে
পৃথিৱীত খ্যাতি লভিছে....!!
কাছাৰ জিলা অসমৰ এখন
বাণিজ্যিক কেন্দ্ৰ ঠাই...!
কৰিমগঞ্জ জিলা আমদানি ৰপ্তানিৰ
সীমান্ত বাণিজ্য ঠাই.....!!
হাইলাকান্দিৰ হিন্দুস্থান পেপাৰ মিল
সকলোৱে চিনি পায়....!
চিৰাং জিলাৰ প্ৰাকৃতিক সৌন্দৰ্য্যই
সকলোকে মুহিত কৰে......;
বি আৰ পি এল তেল শোধনাগাৰ
ইয়াতেই দেখোন আছে...!!
বাক্সা জিলা নদ নদীৰে ভৰা.......
অতি মনোৰম ঠাই......!
চুবুৰীয়া দেশ ভূটানলৈ.......
ইয়াৰেও যাবলৈ পায়......!!


তুমি কান্দিবানে --- নিলোৎপল নেওগ

তুমি কান্দিবানে মোৰ মৃত্যু হ'লে ?
চুই চাবানে মোৰ চেঁচা মৃতদেহ ?
ক'বানে মোৰ জঠৰ হাতত ধৰি ভালপাওঁ বুলি ?
উলিয়াই আনিবানে মোৰ ৰঙা হৃদয়ৰ পৰা মোৰ প্ৰেমৰ দিনৰ দিনলিপি ?
পঢ়িবানে মই তোমালৈ লিখা কবিতাবোৰ ?
অনুগ্ৰহ কৰি মোক জ্বলাই  দিবা
বোৱাই দিবা মোৰ অস্থি পবিত্ৰ পানীত
তেতিয়া মই নদী হৈ বৈ থাকিম
তোমাৰ সমগ্র শৰীৰত পবিত্ৰ কৰি তুলিম
তোমাৰ অনুভৱ ,ভালপোৱা আৰু তোমাৰ গুলপীয়া হৃদয় !
তুমি কান্দিবানে মোৰ মৃত্যু হ'লে ?


প্ৰেম --- ৰাজীৱ কায়স্থ 

বসন্তৰ বতাহে
বতাহে ঘূৰি ফুৰো ।
কথা পাতো, গান
গাওঁ ।
মোৰ অন্বেষণ-
পোহৰ; বসন্তৰ
পথেৰে খোজ ল'লে
দেখিবা চৰাই, আৰু
গছৰ একাত্মীয়তা
সুৰ সেউজীয়া ।
ফুল আৰু মাটিৰ
প্ৰেম । জীৱন
ইয়াতেই পোহৰময়
আনন্দময়...। মোৰ
এই শৰীৰক যিয়ে
জীৱন আৰু মৃত্যুৰ
মাজত থাকি
পৰিচালনা কৰে ।
তেওঁৰ স'তে মোৰ
প্ৰত্যয়মান মুহূৰ্ত ।
বসন্তৰ বতাহে
বতাহে সুগন্ধি প্ৰেম,
কথা পাতো, গান
গাওঁ । মুখামুখি হওঁ
তোমাৰ স'তে ।
পথাৰৰ সীৰলুত
বীজবোৰৰ দৰে পুহি
ৰাখিছো সেউজীয়া
হোৱাৰ সপোন ।
নীলা হাঁহিৰ
কাঁচিয়লিত ঘনীভূত
মোৰ হৃদয়...।


মজদুৰ বাহু --- ধনঞ্জয় কুৰ্মী

কামিহাড়বোৰ ঘুনে খোৱা কাঠৰ টুকুৰা
ছালত- ৰ'দৰ লেহন দাগ...
অট্টালিকাৰ স্বপ্ন ক'ত ?
এবাটি হাড়িয়া পুৱতি জলপান
ভূঞ্জা আৰু লাল চাহ
বাবু আৰু নুনিৰ বাবে.....
ৰণ শিঙ্গা বিঙ্গোল বাজিল
সাৰ পাই উঠে বাহুৰ কোষবোৰ
শিৰশিৰাই উঠে নখ বোৰ......
এটি কলি দুটি পাত; তুলি তুলি 
নালা খান্দি খান্দি 
অপেক্ষা; জিৰণিৰ ৰাতিটো, সিও বিৰক্তিকৰ
পাঁচটা ছানাৰ অভিযোগ
ইটো নাই সিটো নাই
পিটিল বাইদেউ আজি 
আচ্; কিহৰ জীৱন এয়া.......
মজদুৰ বাহু কমজোৰ হৈ পৰে
খামুচি ধৰে জোৰকে; মূৰৰ চুলি 
ভাগ্যক ধিয়াই ।


নীলাভ আকাশৰ ৰঙীণ পাখি --- আৰাধনা অধিকাৰী

সাগৰসম বিশাল ভালপোৱাবোৰ
তুমি আৰু মই তাতে উটি ভাহি ডুবি ডুবি পাৰ দিয়া জীৱনৰ প্ৰচণ্ড ঢৌবোৰ হেলাৰঙে
ফাঁকুগুৰি সনা আচলখন তোমাৰে মৰমত উৰিছে মধুনিশা
কিনো ভাৱনাত কঁপে হিয়াখনি শুনি চোৱা চোন কাষে চাপি
উশাহে কথা কয় শুনিছানে ৰঙা ,হালধীয়া, নীলা, সেউজীয়া আৱৰণ পিন্ধি
সিৰাই সিৰাই অনুৰাগৰ স্পন্দিত তৰংগবোৰ বিয়পি পৰিছে জানা তোমাৰ মৃদু পৰশতে
তুমি জানো বুজিবা ৰঙা ৰঙা তেজে শিহৰণ তোলে দিনে নিশাই মোৰ মণিকোঠাত
দুচকুৰ পাহিত হয়তো বিচাৰি পাবা মৰম আকলুৱা হিয়াখনি ৰঙীণ তোমাৰে নামত
পাখি লাহি উৰে হালধীয়া পথাৰৰ বুকুৰ পৰা নীলাভ আকাশৰ বুকুলৈ তোমাৰে ৰঙা বোৰ দেহে মনে সানি
ৰঙে ধোৱা দেহৰ ভাজে ভাজে মাথো তোমাৰ পৰশে উজলাই তোলে ৰঙৰ উছৱটি
তুমি অবিহনে দিন ৰাতি সকলো অসাৰ জানানে তুমি
অভিমানে থেকেচা হিয়াৰ পাহিবোৰ সৰি সৰি পৰে মোৰেনো চোতালত এজাক বৃষ্টিৰ অপেক্ষাত
তোমাৰ বাৰু দুবাহু উকা নালাগেনে
সন্ধিয়াপৰত ৰ' লাগি চাই ৰওঁ দূৰৈত লীন যোৱা সুৰুযলৈ চাই
তোমালৈ তেতিয়া বহুত মনত পৰে অ' দুধাৰি মালা বৈ আহে অজানিতে
বুকুৰ অযুত সপোনে উচুপি উঠে দিগন্তলৈ হাত মেলি
ঘৰমূৱা পখীজাকে দুখৰ চকুলোবোৰ মচি থৈ যায়হি থাওঁকতে .....


ফাগুন ---  শ্ৰী ভাস্কৰ জিৎ নাথ

ফাগুন নহয় এটি মাহ..,
শিমলু,মদাৰ ফুলাৰ
নিৰ্মল বতাহ ।
দুচকুত ভাহি ৰয়   বসন্তৰ আগমন,
গছ-বনৰ কোমল কুহি পাতৰ সেউজীয়া মন ।
ফাগুন নহয় এটি মলয়া বতাহ..,
পলাশৰ ৰং ছটিওয়াৰ   ৰঙীন ধৰা ।
শিমলু তুলা হৈ উৰিব    ফাগুনৰ বিশালতা, যত  প্ৰকৃতিয়ে পাব পূৰ্ণতা ।


মানৱ প্ৰেম --- স্ৱপ্নালী দেৱান বৰুৱা

কোঁচ, কলিতা, আহোম, বামুণ, মটক,
মৰাণ,ৰাভা,মিচিং,বড়ো, কছাৰী,দেউৰী........
কিয় বাৰু আমাৰ এনে বিভাজন.....??
অসমী আইৰে সন্তান আমি
আমি মাথোঁ অসমীয়া.....  !!
হিন্দু, বৌদ্ধিষ্ট্, জৈন ,শিখ,ইছলাম, খৃষ্টিয়ান্......  
কিয় বাৰু আমাৰ এনে বিভাজন্....??
ভাৰত মাতৃৰ সন্তান আমি.....
আমি মাথোঁ ভাৰতীয়্.....!!
এচিয়ান , ইউৰোপিয়ান, আফ্ৰিকান, আমেৰিকান্.... 
কিয় বাৰু আমাৰ এনে বিভাজন্....??
ধৰিত্ৰীৰ বুকুতে জন্ম আমাৰ্...
আমি মাথোঁ মানৱ জাতি.....!!
মানৱী প্ৰেমেৰে হিয়া উঠলাই 
মানৱতাৰ গীত গোৱা....
তেতিয়াহে ধৰিত্ৰী সুখময় হব...
সকলো সুখেৰে থাকিবা.....!!


গাওঁ ভালপোৱা মানুহবোৰ --- দাদুল ভূঞা

গাওঁ ভালপোৱা মানুহবোৰ গাঁৱত
থাকে গাৱঁৰ পলসুৱা মাটিত সেউজীয়াৰ
খেতি কৰে ।
গাওঁ ভালপোৱা মানুহবোৰে ভাল পায়
পথাৰৰ বোকা পানী শৰত্তৰ
শেৱালি ফুলা ৰাতি আঘোণৰ
সোনালী পথাৰৰ হালধীয়া হাঁহি । 
গাওঁভালপোৱা মানুহবোৰ গাঁৱলীয়া,
তেওঁলোকে চিনি নাপায় চহৰ
চিনি নাপায় মহানগৰীৰ যানযত্
চিনি নাপায় সৰু সৰু
গলি কিম্বা ডিস্কো বাৰ ।
গাওঁ ভালপোৱা মানুহবোৰে চহৰত উশাহ
লব নোৱাৰে
নাজানে ট্রেফিক জাম ফালি খোজ দিব ।
কংক্রিটৰ বৃহত্ত অট্টালিকা দেখি তৱধ
লাগি চায় বিলাসী গাড়ীৰ শৱদত
তেওঁলোক মূর্চ্চা যায় ।
গাওঁভালপোৱা মানুহবোৰে নাজানে ইংৰাজী অসমীয়াৰ
খিচিৰি ভাষা নাজানে আধুনিক পৃথিৱীৰ
আদব- কায়দা তেওঁলোকে ফুল ভাল পায়
গোলাপ ভাল পায় ফৰিং ফুটা জোনাকৰ
তৰাফুলীয়া আকাশ ।
গাওঁভালপোৱা মানুহবোৰ
সাৰে থাকে ভোকাতুৰ
নিশা খাবলৈ নাপায় ককবকাই থাকে;
কাতিৰ কুঁৱলি শুনা বিষন্নতাৰ দুপৰীয়া ।
আঘোণ আহিলে গাওঁভালপোৱা মানুহে দুখৰ
পোচাক খুলি সুখৰ পোচাক
পিন্ধে বিৰীয়া বাড়ীত সুখে হালি-
হালি নাচে ।
কপৌফুল ফুলা বতৰত গাওঁভালপোৱা মানুহৰ
বুকুলৈ নামি আহে হেঁপাহৰ বহাগ
গামোচাৰ ভাজঁত সাঁচি থয় চেনেহৰ
বহাগ ঢোলৰ ৰগৰত,পেঁপাৰ
মাতে আদৰি আনে মৰমৰ পাৰঘাট ।
গাওঁভালপোৱা মানুহে ,সেয়ে ভাল নাপায়
চহৰ ভাল নাপায় চহৰৰ
গন্দগুলীয়া পৰিৱেশ ।
গাওঁভালপোৱা মানুহবোৰ
গাওঁতে থাকি ভাল পায় গাঁৱৰ
বোকা পানীতেই আজীৱন বিচাৰি পায়
জীৱনৰ সঞ্জিৱণী সুখ ।


তোমালৈ --- নবজ্যোতি মিশ্ৰ (চিকু)

শব্দবোৰ স্থবিৰ হয় কেতিয়াবা
ভাষা বিচাৰি !
নিৰৱ হৈ ৰও...
বুজাব নোৱাৰি
কিমান স্পৃহা তোমালৈ !
কি কৰিবা...
মনটোৱে যে অবুজন...!
তৰাফুলীয়া সপোনত
এছাটি জোনাক নামিছে,
অভিমানৰ কলীয়া ডাৱৰ
নচটিয়াবাচোন...!
জোনাক হেৰাই
বিৰহৰ বৰষুন বিচৰা নাই....!!


ৰঙা কবিতা --- ৰাজীৱ কায়স্থ

সৌ সিদিনা
দেখিছিলো তাইক
শৰণীয়া পাহাৰৰ
হৃৎপিণ্ডত কড়ি
খেলি থকা... । 
অৰুণাচলৰ এটা
আদিম জাতিৰ
দৰেই সুমিউ সুমিউ কৈ সুহুৰিয়াইছিল
তাই,
লঠঙাৰ আঁৰে আঁৰে 
মৃম বৃৰ য়াঃমেৰ
গুমৰাগ...লৃগাং আৰু
আপং শিমলুৰ
হেঙুল দাপোণত তাই
অই-নিতম গাইছিল 
সৌ সিদিনা
দেখিছিলো; তাই
মোৰ বুকুৰ বুলবুলি
মিবু গালোগত,
নাচিছে গুমৰাগ
পছোৱাৰ বা লাগি ।
পকা পাতৰ
মৰমৰণিত মই
বুজিছিলো, তাই
আহিছে । 
তাই আহিছে বুটা
বছা সাজত হৃদয়ত
মোৰ শিমলুৰ হেঙুল
ফুলাবলৈ...। 
তাই পুখুৰীত
নামিছিল আৰু মোক
তাইৰ বুকুৰ
নাহৰফুলীয়াত বুৰাই
লৈছিল । 
চিলাৱতী পথাৰৰ
কদম জুপিত তাইৰ
মৌ চাৱনিৰ আৱেশ
য'ত মোৰ প্ৰেমৰ
বুলবুলি আজিও
আছে নাচি ।


বৃটিছৰ সপোন --- শ্ৰী ভাস্কৰ জিৎ নাথ

আধুনিকতাৰ পৰশ পাই নতুন ৰূপ ললে
বৃটিছ চিহ্ন সেই কেনেল,  যাকলৈ বৃটিছ চাহাবে দেখিছিল অলেখ অজুত ৰামধনুৰ দৰে সপোন।
আকিছিল কৃষকক পানী যোগান ধৰা অমৰ জলসিঞ্চল ব্যবস্থাৰ চিত্র,
হয়তো তাৰ মাজতেই লুকাই আছিল
কৰ প্রদান কৰাৰ ৰহস্য।
হয়,সেই জীয়া স্মৃতিবোৰ বুকুত বান্ধি আজিও বৈ আছে কেনেলৰ পানী,
যাৰ সোতে কঢ়িয়া আনে অতীতৰ মধুৰ মেঘৰ বাতৰি।
কঢ়িয়াই নিয়ে বৃটিছ চাহাবে ৰাইজৰ ওপৰত কৰা অসভ্যালী,
হয়তো তাৰেই চিহ্ন হিচাপে ৰৈ গল আজিও ছুইচ গেইট পদ্ধতি ।


ৰাজপথ কমা ভিক্ষাৰী ---  পল্লৱ কুমাৰ নাথ

ৰাস্তাৰ কাষত জঠৰ হৈ পৰি ৰয়,
প্ৰকাণ্ড ট্ৰাকৰ গৰ্জ্জনত
মোৰ কাণত নপৰেহি...
সিহঁতৰ ভোকৰ আৰ্তনাদ
কিম্বা আতংকত হৃদয় কপোঁৱা চিঞৰ ।
অসময় ৰোডচাইড গাড়ীৰ হেডলাইটৰ পোহৰত
জিলিকি উঠে হাড়ত চাল লগা
শুকান শৰীৰ !
কংকাল মানব !!
হাতৰ পৰা সৰি নপৰে ব্যস্তময়ী সময়
ইণ্ডকাৰ চাইড গ্লাছত জিলিকি উঠে
কুৎচিত মুখ !
লেতেৰা দেহাবোৰ !!
চকু ফুৰাই, এক অভাৱী সমাজ
চিনাকী মুখ ?
নাই ! কয়লা জীৱনৰ উপন্যাস ;
জটা চুলিৰ ওপৰত ধূলিৰ ময়লাময় চামনী ।
আন্ধাৰে আন্ধাৰে উঠি আহি পৰেহি
ৰাজপথ ! অনন্য নগৰ ! চহকী পৃথিৱী !
বিলাসী সমাবেস ! গতিশীল মানৱৰ কাষত ;
চিকাৰীয়ে মাৰি থৈ যোৱা চৰাইৰ দৰে...
নিথৰ হৈ!


জীৱন,এক বিশাল সংগ্ৰাম --- নিলোৎপল নেওগ 

সাতুৰি নাদুৰি অতিক্ৰম কৰিছো
জীৱনৰ বৰ লুইতখন;
নাজানো ,কিমান গভীৰ এই জীৱন সমূদ্ৰ ।
কেতিয়াবা নিৰুত্তৰ হৈ ৰও
একোটা প্ৰশ্নবাণত,
স্থবিৰ হৈ পৰে মোৰ ভাৱনাৰ সুঁতি ।
জীৱনৰ অৰ্থ কি ?
এয়াই প্ৰসংগ মৌনতাৰ ।
প্ৰায়েই আধৰুৱা হৈ ৰয়
মোৰ উত্তৰৰ শব্দমালা ।
মতিভ্ৰম হৈ পৰো অৰ্থ বিচাৰি জীৱনৰ !
এটা সপোন দেখিছিলো
মায়াময় অন্ধকাৰৰ কোনোবা এটা ক্ষণত
আৰু নাম দিলো তাৰ সংগ্ৰাম ।
ৰঙা নীলা আশাবোৰ ভাঁহি ফুৰিছিল
সুনীল আকাশৰ এটা আছুতিয়া কোণত ।
ধ্বনিত হৈছিল মনৰ বেটুপাতত থকা কবিতাবোৰ
ছন্দহীন একোটা গান হৈ ।
অসীমত দেখা পাইছিলো মোৰ পোৱা নোপোৱাৰ তালিকা ।
আশাফুলৰ বীজবোৰ অংকুৰিত হৈ উঠিছিল ক্ৰমে
আৰু কুসুমিত হৈছিল কলিবোৰ ।
উৰি উৰি উপভোগ কৰিছিলো
পৰীৰ দেশৰ ৰংমেলা ।
কল্পনাতীত আছিল মোৰ বাবে সেই অভিশপ্ত ছবি
য'ত ধ্বংস হৈছিল মোৰ সপোনৰ এটা এটা খণ্ড ।
সংঘৰ্ষ কৰিছিলো কঠোৰ ডাঁৱৰৰ সতে,
আৰু নামি পৰিছিলো এটা সংগ্ৰামত,
নাম যাৰ জীৱন ।


মৃত্যুমূখী এটা দিন --- নিলোৎপল নেওগ

এটি দুটিকৈ পমি পমি শেষ হৈছে জীৱনৰ ম্যাদ ;
বিলিন হৈ গ'ল পোৱা নোপোৱাৰ কত আশা
এই মৃত্যুমূখী সুতত ।
আমি আকুৱালী ল'ব বিচাৰো
জীৱন নাটৰ প্ৰতিটো স্মৃতি ।
হেৰুৱা স্মৃতিত বিচাৰি ফুৰোঁ
ম্লান হৈ পৰা আশাৰ পণ্য ।
মৰীচিকাৰ দৰে খেদি ফুৰোঁ
প্ৰেমৰ মধুৰ স্মৃতিক ।
বৰ কষ্ট প্ৰেমৰ স্মৃতি পাহৰাটো
আৰু তাতকৈও কষ্ট প্ৰেমত হৃদয় হেৰুওৱা ।
অগ্ৰগামী দিনৰ সুঁতি এক যন্ত্ৰণাৰ সুঁতি
য'ত থাকে বিশ্বাসৰ বিপৰীতে বিশ্বাসঘাটকতা ।
দুটা দিনতে অচিনাকী হৈ যাব পৰাটো কি প্ৰেম ?
মই আজি অপেক্ষাৰত সেই দিনটোৰ
যিটো দিনত জ্বলাই মাৰিব পাৰো
প্ৰেমৰ মিছা অনুভূতি মোৰ চিতাত ।
সেই দিনটোত মোৰ আত্মাই চিঞৰি উঠিব
আৰু কব,মই জ্বলাই মাৰিলো এটা কীট
য'ত আছিল প্ৰেম আৰু সহানুভূতিৰ এখন বিশাল সাগৰ ।


গোলাপীৰ বিয়া --- শ্ৰী ভাস্কৰ জিৎ নাথ

পুৱতী নিশাতে ফেচাৰ মাততে ফুলিল কেতেকী ফুল, নিশাৰ জোনাকে কবিতা ৰচিলে
গোটেই জগত ভুল ।
তগৰ,নাহৰ, কেতেকী আছে ফুলনিত ফুলি, গছৰ আৰত পাতৰ আৰত লাগিছে জাম জেলি ।
কইনাৰ সাজত বাগিছাৰ মাজত সজাইছে গোলাপ ফুল, ন ন ৰূপত বিয়ালৈ আহিছে ফুল
কথাৰ নিছিগে ওল ।
নাহৰে বজাইছে কাঢ়ি টেং টেং কৰি,
কেতেকীয়ে বজাইছে বেণ্ড ধেম ধেম কৰি।
ৰজনীগন্ধা আহিছে দৌৰি ককালত খুচনি মাৰি,
নাচোন এপালি দিলে ওজাৰি হিয়া মন খুলি।
জবা ফুলে ভৰালে ৰভা ঘৰ আসন শুয়নি কৰি, মদাৰ ফুলো আহিছে সাজি কাছি হাততে লৈ পেজেনটি ।
কপৌফুল আহিছে দৰাৰ ৰূপত বিহুতি লগতে লৈ, নাচোনে বাগোনে সকলো আহিছে বৰযাত্রীহৈ ।
খৰিকাজাই আহিছে বামুণৰ ৰূপত গোলাপী কপৌ বিয়াত,
কন্যা দান কৰিব কামিনি কাঞ্চনে  দিব গোলাপীক ওলিয়াই ।
বাগিছাৰ শুৱনি গোলাপী জনী আজি আৰু বাগিছাত নাই,
সুগদ্ধি সুবাসেৰে সদাই পুৱাতেই আৰু নজগাই দুনাই...।


সপোনবোৰ --- নবজ্যোতি মিশ্ৰ (চিকু)

সপোনবোৰ...
সদায়ে সোৱৰণি হয় !
বুকুৰ গহ্বৰত
ভাজ ভাজকৈ ৰৈ যায়
বিফলতাৰ ছবিবোৰ !
স্মৃতিৰ দাপোনত
তুমিও এটি সপোন !
ৰং বুটলিবলৈ নাযাও..
ভালপোৱাৰ মূৰ্খামি মই নকৰো,
সপোনৰ নীলা চাদৰ পাৰি
অভিনয় কৰিব নোৱাৰো !
সেউজীয়াৰ অনুভবেৰে
জীপাল কৰি ৰাখিম
সাচতীয়া সপোনবোৰ !
মোৰ বাবে এইবোৰ
সুকীয়া সৌন্দৰ্য্য...
স্মৃতিৰ ওৰণি গুচাই
কেতিয়াবা চাম..,
গজালি নেমেলা সপোনবোৰ..!!


চিনাকি সুৰ এটা ভাহি আহিছে --- কিশোৰ বড়ো

নিৰুচ্ছাস চিৰাচৰিত শ্রান্ত বুকু গৰকি
দুখৰ দুগদুগি পিন্ধা দোলায়মান সমাজ গৰকি
দুন্দুভি বজাই চিনাকি সুৰ এটা ভাহি আহিছে
ভয়ৰ প্রচ্ছদ আঁতৰাই বাঢ়ি আহিছে
উদগ্রিৱ অটলস্পৰ্শী সেউজীয়া অনুৰাগ
নিসন্ধি চিনাকি শানিত সুৰেৰে
ফাগুনৰ শিমলুৰ ডালত বৰষুণ নামিছে
তৰাং নৈখনে গাইছে বাৰিষাৰ অনিত্যহীন গান
লহপহ শস্যৰে ভৰপূৰ নিমাখিত মাটি
নিৰ্বোধ হাতৰ বিজয় উল্লাখ
নিমুৱা মনৰ ধ্বংসৰ বৰদৈচিলাৰ নিদাঘ যজ্ঞবোৰ
স্তিমিত হৈ পৰিছে সেই চিনাকি সুৰত
চিনাকি সুৰ এটা ভাহি আহিছে উশাহত
প্রগলভ নিটোল সুৰত উৰিছে সুখৰ চিলা
আকাশত উদয়োন্মুখ হাঁহিৰ প্রগাঢ় অনুৰাগ ।


একবিংশ শতিকাৰ আমিবোৰ নতুন পুৰুষ --- ডিম্বেশ্বৰ কোচ

একবিংশ শতিকাৰ আমিবোৰ নতুন পুৰুষ  ৷
বন্দী আমি শব্দৰ মায়াজালত ৷
পোহৰ আৰু সমৃধ্বিৰ আশাত চতফতাই
আছো  ৷
শব্দৰ মায়াজালত লাঞ্চিত জীবন ৷
পোণাকনহঁতে কান্দে নতুনত্ব বিছাৰি  ৷
আন্ধাৰ আৰু পোহৰৰ দোমোজাত
জীৱন হেৰুৱাৰ ভয়ত ৷


শেৱালীৰ সুবাস --- শ্ৰী ভাস্কৰ জিৎ নাথ

শেৱালীৰ সুবাসে মোক তোমালই মনত পেলাই,
দুবৰিৰ নিয়ৰ গছকি তুমি আহিছিলা মুৰ পদূলিলৈ । তল ভৰা শেৱালীৰ সুবাস বুতলিবলৈ ।
পুৱাই সাৰ পাই ৰৈ থাকে পদুলীৰ কৃষ্ণচূড়া জোপা, তুমি আহিবা... আৰু ফুল
বুতলি মোৰ চৌহদত তোমাৰ অনুভুতি এৰি থে যাবা ।
তুমি সজাইছিলা মোৰ হিয়াৰ শোৱনী কোঠা ফটা হিয়া চিলাই... তোমাৰ মৰম আৰু
একাজলি হাহিৰ অমূল্য টুকুৰাই ।
আজি পৰি ৰল অজস্ব শেৱালী ফুল মোৰ দুখৰ সুৰভি বিলাই,
তুমি নাহা হলা, হয়তো সেই বাবেই আজি কৃষ্ণচূড়াই পুৱা  সাৰ নাপাই ।


প্ৰতিক্ষাৰ অৱশেষ ক'ত ? --- প্ৰীতিৰেখা দাস

জোনলৈ মুখ কৰি 
বাট চাই আছিলো অতদিনে 
আহিবা বুলি শুকুলা ঘোঁৰাট উঠি
জোনাকৰ দেশৰ পৰা ৷
নিয়ৰে তিওৱা নিজানত
তোমাৰ ছৱি আঁকো ৰামধেঁনু ৰঙৰে ৷
ঠুনুকা হিয়াৰ আচঁলত সযতনে সাচি থওঁ
মোৰ প্ৰথম প্ৰেমৰ সোণাৰোৰঙী স্বপ্নীল অনুৰাগ ৷
ক'ত শীত গ'ল
ক'ত বসন্ত ...
তুমি নাহিলা ৷
প্রতি সন্ধ্যা হিয়াৰ পদূলিয়েদি নামি আহিল 
মাথোঁ বিষাদলগ্না জোন ৷
পাহৰিছা নেকি তুমি বাৰু মোৰ হৃদয়ৰ ঠিকনা ?
অসীম ভালপোৱাৰ ভাষা ?
যদিহে পাহৰা নাই 
তেনেহলে জীৱনৰ লগতে 
হৃদয়ৰো ঘটে নেকি অপমৃত্যু ?
আহিব নোৱাৰা নেকি উভতি তুমি তৰাৰ দেশৰ পৰা ?
তোমালৈ বাট চাওতে চাওতে ভাগৰি পৰিছো মই 
ভাগৰি পৰিছে মোৰ মৰমবোৰে ৷
নিশাৰ আকাশত তুমি জ্বলি আছা নিৰৱে ৷
তুমিয়ে কোৱা মোৰ প্ৰতিক্ষাৰ অৱশেষ ক'ত ?
অৱশেষ ক'ত ?
অবশেষ ক'ত ?


আন্ধাৰৰ মাজত পোহৰ --- ডিম্বেশ্বৰ কোচ

আন্ধাৰৰ মাজত পোহৰ খেপিয়াই ফুৰোতেই ,
তুমি আহি আকৌ দি গলা
এবুকু যান্তনা ৷
দেহ - মন ভাগৰুৱা ,
অথচ,
যান্তনা সহি সহি জীয়াই থাকিবৰ মন ৷
কেতিয়াবা ,
এই যান্তনাৰ মাজতেই বিচাৰি পাও জীয়াই থকাৰ বিশুদ্ধ
অম্লজান আৰু
অলপ পোহৰ ৷
জীয়াই থাকিবলে ৷
এনেদৰেই জীয়াই আছে চাগে আৰু বহুত জনে ?
আন্ধাৰত  অস্তিত্ব হেৰুৱাই ৷


প্ৰেমৰ অনুভৱ --- কৰবী ফুকন নাথ

তুমি মোৰ অনুভৱৰ
হৃদয়ৰ
কলিজাৰ
ভাল পোৱাৰ দিনৰ পৰাই
গোপনে ৰাখিছোঁ আলফুলে ৷
তুমি মোৰ
অনুভৱৰ
সপোন
আশা
কবিতা সাঁচতিয়া ৷
বুকুৰ পদূলিত
তোমাৰ পৰশৰ উত্তাপ
মনত পৰে
তুমি আঁকি দিয়া
চুমাৰে উপচোৱা
ৰঙচোৱা আবেলি ৷
ওঠৰ জীপাল পৰশ
আহঃ
কিদৰে বুজাম তোমাক
হিয়াৰ মিঠা অনুভুতি ৷
তুমি চুই দিয়া মোৰ
সেউজীয়া এতিয়া ও সজীৱ ৷
কলিজাই বিচাৰে তোমাক
গভিৰ নিশা
তোমাৰ দহো আঙুলিৰ
স্পৰ্শ বিচাৰো বুকুত
তুমি চুই দিয়া
মোৰ দেহৰ খলা বমা
মই অনুভুতিৰেহে জীপাল মাথো ৷ দুভাগ
নিশা চটফটাওঁ
তোমাৰ অবিহনে
তুমি বুজানে ?
তুমি বুজানে মোৰ উন্নমাদনা,
কিয় মই তোমাৰ নামেৰে উশাহ লওঁ ৷
কিয় লিখোঁ কবিতা,
তোমাৰ অনুভুতিৰে ৷৷


তুমি আহিবা বুলি --- ডিম্বেশ্বৰ কোচ

তুমি আহিবা বুলি নদী খনৰ ঘাটলৈ গৈছিলো ৷
তুমি অহাৰ পৰত
নদীখন গভীৰ হৈ পৰিছিল ৷
পাৰৰ
কঁহূৱা বোৰে হালি-জালি নাচিছিল|
নদীৰ ঢ়ৌ বোৰে গান গাইছিল, আৰু
মই তোমাৰ বুকুৰ উত্তাল লহৰত
উতি ভাঁহি ফুৰিছিলো |
ক্ৰমশ
প্ৰেম বোৰ
গভীৰ আৰু ঘন-নীলা হৈছিল৷ তোমাৰ
উশাহত প্ৰান পাই উঠিছিল
সেউজীয়া কবিতা বোৰ ,
ৰসাল হৈছিল
কবিতাৰ শব্দ ৷
এনেদৰে নিতৌ আহিবা নদীখনৰ
ঘাটলৈ |
জীপাল হৈ ৰৈ থাকিম
তুমি অহালৈ ৷


valentine….তোমাৰ স’তে হেঁপাহৰ এটি দিন --- প্ৰীতিৰেখা দাস

কটাম বুলি ভাবিছো তোমাৰ স’তে হেঁপাহৰ এটি দিন ৷
হেৰাই যাম সিদিনা তোমাৰ সুনীল চকুৰ গভীৰতাত ৷
নাইবা  তোমাৰ পুৰঠ ওঠঁত আঁকি দিম মোৰ
কোমোল ওঠঁৰে এটি দিঘল চুমা …..
সংগোপনে ওমলি থাকিব তোমাৰ আঙুলিৰ ফাঁকত
মোৰ লিহিৰি আঙুলিবোৰ ৷
এক আদিম সুখানুভুতিত
 উল্লখিত হৈ পৰিব চৌপাশৰ সময়বোৰ
তুমি মোলৈ উপহাৰ হিছাপে কি আনিবা ?
সোণৰ আঙুঠি ? কাচঁৰ তাজমহল ?নে অন্য কিবা ?
যদি তুমি আনিলাহেতেন মোলৈ এপাহ শুভ্রখৰিকাজাঁই…
মই বৰ সুখি হলোহেতেন জানা…
মই কিন্তু লৈ যাম তোমালৈ দুহাতৰ কুঁকিত ভৰাই
প্রেম আৰু কবিতাৰ আকাশ ৷
সেই দিনটো আমাৰ একান্তয়ে নিজৰ ৷
ইজনে সিজনক আকৌ এবাৰ বুজাৰ ৷
নতুনকৈ অনুভৱ কৰাৰ ,
আগতকৈ বেছি আকুল হোৱাৰ ৷
তুমি ভালপোৱা ৰঙৰ কাপোৰসাঁজ পিন্ধি যোৱা বাবে
তুমি হইতো বাৰে বাৰে কবা আজি তোমাক ধুনীয়া লাগিছে.. ৷ পুলকিত হৈ পৰিব মন ৷
প্রীয় পুৰুষজনৰ মুখত সেই কথাষাৰি শুনিবলৈ
সকলো নাৰীৰে অসীম হেঁপাহ ৷
পাৰিলে তুমি মবাইলটো অফ কৰি থবা হা ৷
বাৰে বাৰে তোমাৰ কামৰ ফোনবোৰে আমাৰ মৌ মিঠা সময়বোৰ বিৰক্ত কৰিব ৷
সেই দিনটো আমাৰ হেঁপাহৰ ৷
সৰু সৰু কথাতে মই সিদিনা অভিমান কৰিমদেই ৷
মোৰ অভিমান ভাগিবলৈ তুমি যে কেনেখন কাঁও বাঁও কৰা মোৰ বহুত ভাল লাগে জানা ৷
আমি সিদিনা বহুত কথা পাতিম ৷
প্রেমৰ…জীৱনৰ…কিম্বা আমাৰ সোণালী ভবিষ্যতৰ ৷
দুঃখ লাগিলে তোমাৰ বুকুত সোমাই
মই উচুপি উচুপিও কান্দিম
দুহাতৰ তুলুৱাৰে তুমি মোৰ চকুপানী মচি দিবা ৷
পাৰ ভাঙি বৈ অহা অশ্রুকণাবোৰ
তোমাৰ আঙুলিৰ পৰশত
হৈ পৰিব একো একোটা ৰূপোৱালী তৰা ৷
যিয়ে ক্ষনিকতে পোহৰাই পেলাব মোৰ
কলিজাঁৰ অমানিশা ৷
মই আওৰাম কবিতা ৷তুমি গুনগুনাই শুনাবা প্রীয় গীত ৷
সেই দিনায়ে মই তোমাৰ নতুনকৈ প্রেমত পৰিম ৷
চকুত চকু থৈ আকৌ এবাৰ কম তোমাক ভালপাঁও বুলি ৷ সেই দিনটো আমাৰ প্রেমৰ দিন ৷আকাংক্ষাৰ দিন ৷
হেল্লো….হেল্লো….তুমি শুনি আছানে ? ১৪ ফেব্রুৱাৰি…. ক’ত লগ পাম তোমাক ???


মোৰ অনুভৱৰ --- নিলোৎপল নেওগ

ইমান অভিমানী কিয় তুমি,নিকিতা !
তোমাৰ অভিমানবোৰে আজিও জ্বলাই জ্বলাই মাৰিছে
মোৰ জীৱন্ত দেহটোক ।
তুমি সচাকৈয়ে মুহি পেলাইছিলা
ধেমাজি কলেজৰ সমগ্র চৌহদ
তোমাৰ মায়াবী চাঁৱনিত ফুলি উঠিছিল
মোৰ কলিজাৰ ৰঙা ফুল ।
তোমাৰ বেকা চাঁৱনিত আজিও মই মতলীয়া। হৈ পৰো
ভাবি ভাবি ব্যাকুল হৈ পৰো তোমাৰ কথা ।
তুমি যে সুন্দৰী অপ্সৰা সেই কথা অস্বীকাৰ নকৰো ময়ো
কিন্তু মই কেতিয়াও একাত্ম হব নোৱাৰো
তোমাক পাহৰি পেলোৱাৰ সিদ্ধান্তৰ সৈতে ।
তোমাৰ হাঁহিত ফুলি উঠিছিল প্ৰতিপাহ ফুল
মোৰ মন বাগিচাৰ ।
তোমাৰ প্ৰতিটো স্মৃতিয়েই আজি ৰঙীন হৈ উঠিছে
আৰু উজ্জ্বল হৈ উঠিছে মোৰ মন দাপোনত।
আঘোনৰ আবেলিবোৰ আজিও মনত আছে মোৰ
আজিও মনত আছে মোৰ
কলেজৰ বাৰাণ্ডাত একেলগে কটোৱা পলবোৰ
কতদিন পেলাইছিলো অপেক্ষাৰ হূমূনিয়াহ
কলেজ গেটৰ বাহিৰত।
তাৰ পিছতো পাৰ কৰি গৈছিলো
এটাৰ পিছত এটাকৈ বিষাদৰ অধ্যায়।
সেই দিনটোতও মই হাঁহি আছিলো ,যিটোত
তুমি পাহৰি পেলাইছিলা মোৰ জন্মদিন।
সেই সন্ধ্যাটোতও মোৰ খং উঠা নাছিল
যিটোত তুমি লবলৈ অস্বীকাৰ কৰিছিলা
মই দিয়া মৰমৰ উপহাৰ।
তুমি দিয়া মেচেজৰ প্ৰতিটো শব্দই গুজি দিছিলো
মোৰ সুকোমল কলিজাত।
কলেজ তিনিআলিত লগ কৰাটোও আজি
স্মৃতি হৈ ৰ'ল মোৰ বাবে।
তোমাক লৈ ৰচা সকলো কবিতাই আজি
ৰূপান্তৰ হৈছে দুখৰ গীতলৈ ।
সকলো সপোন ধাৱমান হৈছে
মৰ্মান্তিক স্মৃতিলৈ।
আচলতে তুমি কি ভাবা মই নাজানো
জানো মাথোঁ তোমাৰ অনুভৱৰ গভীৰতা।
ৰঙা নীলা পৃথিৱীত থাকি তুমি হয়টো মোক
পাহৰি পেলাইছা
আৰু ভাঁহি ফুৰিছা সপোনৰ পৃথিৱীত।
তোমাৰ প্ৰতি মোৰ কাতৰ অনুৰোধ নিকিতা!
তুমি আতৰি আহা প্ৰেম সাগৰৰ গভীৰতাৰ পৰা,
আঘাত নিদিবা মোৰ দৰে আন কাৰোবাৰ কলিজাত।
তোমাৰ অভিমানবোৰ লগত লৈ
আজিও হয়টো হাঁহি আছা তুমি
কিন্তু মই আজি ভাগৰি পৰিছো
গোটাই গোটাই মোৰ ভগ্ন সপোনৰ টোকোৰা।
মইও সেয়ে হাঁহিম আজিৰ পৰা,
তুমি অবিহনেও হাঁহিবলৈ শিকিছো
তোমাৰ প্ৰেৰণাহীন ক্লাছবোৰত।
আনক মৰম দিবলৈ শিকিলো তোমাৰ পৰাই।
তোমাৰ অভিমানবোৰ আতৰাই এবাৰ চোঁৱা
মই সদায়েই থাকো তোমাৰ সৈতে একেলগে।
আনৰ সচাঁ মৰমবোৰক বুজিবলৈ চেষ্টা কৰিবা,নিকিতা।
তোমালৈ মোৰ ক্ষমা প্ৰাৰ্থনা !
কাৰণ মই মচি দিব বিচাৰিছো
তোমাৰ স্মৃতিবোৰ মোৰ মনৰ পৰা ।
মই পুনৰ কটাব বিচাৰো এটা সুখী জীৱন তোমাৰ অবিহনে
তথাপিও মই আশা কৰো তুমি কুশলে থাকা,
মোক পাহৰিও তুমি সুখত থাকা,নিকিতা;
তুমি য'তেই নাথাকা মাথো সুখী হোৱা ।


চৰাই জাক --- ৰাজীৱ কায়স্থ

এজাক চৰাই উৰি
যোৱা দেখিছিলোঁ
নীলাম্বৰৰ
প্ৰান্তে প্ৰান্তে,
সিহঁতৰ বৈচিত্ৰময়
উৰণ যেন লীন হ'ব
সিহঁত অয়নান্তৰ
আঁচলত ।
সূৰ্য বৰ্ণালীৰে
উদ্ভাসিত হালধীয়া
স্বপ্নৰ পম খেদি মই
গৈ আছিলোঁ...
বাটত ল'গ  পালো
এজন বৃদ্ধ, তেওঁৰ
বিবৰ্ণ মুখমণ্ডলত
জীৰ্ণ দিনৰ ৰেখা
নিসংগতাৰে তেওঁৰ
নিস্তেজ আলাপ ।
আৰু এডাল গছ বহু
যোজন আঁতৰত ।
এইদৰে গৈ গৈ মই
এলুমিনিয়ামৰ এখন
দেশত ভৰি থয়;
মোৰ নীলিময়
স্মৃতিৰ পৰা
মচ খাই গ'লঃ
চৰাইজাক
বৃদ্ধ লোকজন,
আৰু
গছ ডালৰ চিত্ৰপট ।


শীত --- মুনমী ভট্টাচায্য

এইবেলি শীতৰ সভা বহিছে ।
পদপথত পৰি ৰোৱা
সৰাপাতবোৰ, লঠঙা গছ
আৰু জীৰ্ণ - শীৰ্ণ
মানৱবোৰৰ মাজত ।
আলোচ্য বিষয় -
" শীত কাৰ বাবে ?? "
হীমশীতল বতাহজাককো
আওকাণ কৰি সংগ্ৰামৰত
কণমানিজনী, তাইৰ ৰুগীয়া মাতৃ
অথবা কোনো দানৱৰ অত্যাচাৰত
পাগলী হোৱা মহিলাগৰাকী
সকলোৰে শীত একেইনে !
শীতৰ সমদলত
বাৰুকৈয়ে বিধস্ত হৈছে
ফুটপাথত পৰি ৰোৱা সেইসকল ।
যাৰ শীতৰ আগমনে
সংগ্ৰামৰ আন এটি
জীৱন্ত ৰুপ দাঙি ধৰে ।
লোকচক্ষুৰ মানসত
অস্তিত্বহীন নাগৰিকৰ তালিকাত
তেওঁলোকৰ স্হান শীৰ্ষত ।
এইবেলি শীতৰ সভাত
ৰাজকীয় অভিবাদন জনাইছে
এজন অশীতিপৰ বৃদ্ধ ভিক্ষাৰীয়ে ।
যাৰ একমাত্ৰ পঁজা হ’ল
মহানগৰীৰ ফুটপাথ ।
মেঘৰ কুঁৱলী ভেদি
এইবাৰ শীতৰ সভা  পণ্ড কৰিলে
এজাক বৃষ্টিয়ে ।


ফাগুন নামি আহে মোৰ বুকুয়েদি  ---  প্ৰীতিৰেখা দাস

ধূলিৰ নিজৰা এটা হৈ
ফাগুন নামি আহিল মোৰ বুকুয়েদি ৷
চকুত চকু থৈ পিন্ধালে আলফুঁলে 
মোৰ দেহত হালধীয়া সাজ ৷
মইচোন আছিলো সেউজীয়া ....
ফাগুনৰ পোছোৱাত উৰি ফুৰা
হৈ পৰিলো এটি চঞ্চলা 
হালধীয়া পখিলা  ৷


দুখ-২ --- জগদীশ কলিতা

আকৌ সোমাই আহিছে তুমি দি যোৱা দুখবোৰ
নিৰলে মোৰ মনৰ কোঠালিত ৷
নিষ্ঠুৰ সময়ৰ সংগীহীনতাত
দুখক যে কৰিব নোৱাৰি সংগী ৷
নতুনকৈ সজাব খোজা মনৰ কোঠাটো
ভাঙিব নোৱাৰি আকৌ দুখৰ ধুমুহাৰে ৷


ডাইনী --- কিশোৰ বড়ো

মাজৰাতি গাওঁখনৰ আকাশত জোনহৈ জ্বলে
এটা গুজব
(যিটো গুজবটোকে জোন বুলি ভাবে)
মানুহবোৰৰ মুখে মুখে বাগৰি আহে
গুজবটো হয়হি গগন ফালি যোৱা আৰ্তনাদ
যাৰ মন্ত্ৰৰ শব্দত গধুৰহৈ পৰা বুলি ভাবে
গাওঁৰ বুকুৰ বতাহ,গাওঁৰ শ্বাসৰুদ্ধতা
যিয়ে উৰি উৰি জপিয়াই জপিয়াই যায় চুলি মেলি
কেতিয়াবা অকল মূৰটো ঘূৰি ফুৰে এন্ধাৰৰ আবৰণ ফালি
(সন্দেহবশতঃ )
গভীৰ ৰাতিটো বেছি জয়াল কৰি মেলি দিয়ে
অচিন বেমাৰৰ ভয়ংকৰ সুঁতি
অন্ধবিশ্বাসৰ হাতত ধৰি গুছি যায়
অচিন এন্ধাৰৰ বাট
বাটে ঘাটে বাজে তেজৰ কৰুণ বাঁহী
আৰ্তনাদত জলক-তবক বিজ্ঞানৰ সূৰ্য্যমূখী হাঁহি ।


দুখ চাব বিচাৰে যদি আহিব'চোন মোৰ চুবুৰিলৈ --- দাদুল ভূঞা

দুখ চাব বিচাৰে যদি আহিবচোন মোৰ চুবুৰিলৈ । তাত জোনাক নানামে, জোনাকৰ ৰাতি ।
শুকুলা মেঘবোৰ আকাশৰ মোহনাত কলীয়া মেঘ হৈ ডোলে । সকলো দুখী মানুহ তাত জীয়াই থাকে। সুখী মানুহৰ অভাৱ।
কাতিৰ কঙালি পোচাকজোৰো আঘোণত খুলি থব নোৱাৰে তেওঁলোকে ।
উদং ভঁৰালত শূন্যতাৰ অবলোকন কপালৰ ঘাম সৰা মাটি অথলে গ'ল আপদীয়া বানত ।
এইবেলি ভোগালী পথাৰত নাসাজিলে ভেলাঘৰ নজ্বলিল ওখ ওখ মেজি ।
সকলোৱে কান্দিলে ভোগালী ৰাতি আনন্দৰ ভোগালী হ'লগৈ দুখৰ । তেওঁলোকে শুকান পথাৰ খনলৈকে নিথৰ হৈ চাই থাকিল উৰুকা নিশা সকলো একেলগে তিতিলে দুখত ।
দুখৰ সময় চাব খুজে যদি আহিব, অভাৱত মৃত্যু হোৱা মানুহ চাব খুজে যদি আহিব; মোৰ এন্ধাৰ চুবুৰিলৈ...।


তগৰ --- কিশোৰ কুমাৰ গগৈ

সুবিমল সৌৰভৰ
সূগন্ধিত তগৰ ফুলে।
তোমাৰ আমাৰ মন
জুৰাই তোলে।।
ব্যাপিত জ্যোস্নাৰ
ৰাত্ৰি তগৰৰ সুৱাসত।
উপবন জকমকায়
ফুলিছে শুভ্ৰ তগৰ দুৰ্গন্ধ আতৰায়।।
আতৰাই দুখ ক্লেশ পৃথিৱীৰ
ফুলিছে নিবোল নিৰ্মল তমসাত।
আমোল মোলাইছে চৰাচৰ
সদানন্দ মনে কাল তমসাত।।
ব্যৱহৃত হৈছে তগৰ
নৱ-বৰষৰ পূন্য পূজ্যত।
লগতে কৰিছে শুৱনি
কলডিলীয়া বহাগী ৰমণীৰ খোপাত।।
অন্তত মোলান পৰিছে পুষ্প তগৰ
সমাপ্তিও ঘটিছে শ্যামলী কালৰ।
নোহোৱা হৈছে সুবিমল সৌৰভৰ
সুগন্ধই সুগন্ধিত ফুল তগৰৰ ।।


প্ৰিয়া --- বিপুল চন্দ্ৰ আৰ্য্য

মোৰ হিয়াৰ মাজত
তাইৰে প্রতিচ্ছবি,
তেজৰ মঙহে মঙহে
হাড়ে হিমজুবে
মাথো তাই ।
স্বর্গৰ পৰা মর্তলৈ যেন
তাই মোৰেই বাবেই আহিছে,
আকাশ নীলা দুচকু,
অন্তৰ তাইৰ সাগৰ গভীৰ ।
মুখমণ্ডল পূণীমাৰ জোন ,
চকুৰ চেলাউৰী ৰামধেনু ,
দাঁতবোৰ দালিম গুটি ।
হাঁহিত সৰগখন ভাগি পৰে,
মাতত অমৃত বৰষে ,
ব্যৱহাৰত  অমায়িক
শুখ দুখৰ লগৰী ।
জনমে জনমে যেন
তাকেই পাঁও ।
প্রতিটো কামতে হয়ভৰ দিয়ে
প্রেৰণা উচ্ছা উদ্দীপনা দি
মোৰ জীবনটো কটায় ।
মাথো মৰম-ভালপোৱা ।


জোনাকী --- মৃণালৰাজ কলিতা

জোনাকী তুমি ইমান উতলুৱা
একে ঠাইতে কিয় বাৰু নৰোৱা,
পচোৱাৰ লগত মিলিব খোজা
ক’ই দুয়ো-দুয়োৰে মনৰ বতৰা,
আকাশত জিলিকা তৰাৰ দৰে
তুমিয়ো জিলিকিব খোজা
বিৰিখৰ পাতে পাতে......
দিনৰ দিনটো থকা দুবৰিত বাগৰি
গধূলী হ’লেই অহা পথাৰ উপচি
তোমাক দেখিলেই মোৰ
উভতি আহে ল’ৰালি,
তোমাৰ লগত থকা 
উমলি-জামলি ।
কোৱাচোন বাৰু
আজিওঁ উমলিবানে
হাতে হাত ধৰি
তোমালৈ ৰৈ আছো
মই নিশব্দে, নিৰৱে.........


হৃদয়ৰ হাবিয়াস --- মৃণালৰাজ কলিতা

হৃদয়ৰ হাবিয়াস
পৰ্ব্বতৰ শিখৰ
দূৰণীৰ মনোমহা ছবি,
সেমেকা ওঠত
জিলিকি উঠে
সপোন কাজলনৰঙী ।।
উজাগৰি ৰাতিৰ
স্নিগ্ধ সপোন
জোৱাৰৰ অতব্য ধবনি,
আলফুলীয়া দুহাত
বিলয়ৰ হেঁপাহ
ব্যাকুল হৃদয়-বাণী ।।
ওখৰা-মখৰা
কাঁইটীয়া বাট
খোজে প্রতি অসহায়ী,
পথভ্রষ্ট্য পথিক
সংগীবিহীন চগা
ব্যৰ্থ মন-অনুৰাগী ।।
প্রচন্দ ধুমুহা
নিঃসংগ আকাশ
ল’বানে জোনৰ ওৰণি,
একাজলি মৰমৰ
একাজলি চেনেহৰ
মাথোন তুমিয়েই শুভাকাংশী ।।


আহিন --- মৃদু জোনাক পয়োভৰ

নাগাজান অভিমুখী wingerৰ পৰা ,
এই মাত্ৰ নামিছে আহিন |
পৰ্দাপন কৰিছেহি,
বকুলৰ মজিয়াত |
দুচকুত sun glass
পিঠিত college bag
ডালিমগুটিয়া হাঁহিৰে যেন,
এটা ঝাকাছ ডেকা |
হাতত জলন্ত চিগাৰেট
ক্ৰমাত আগবাঢ়িছে বকুলৰ ভিতৰলৈ..
দুয়োকাষে বৰষিছে পাতল কুঁৱলীজাক..
পথাৰৰ সোণগুটিয়ে তাৰ আগমনত,
হেঁপাহেৰে মূৰ দাঙিছে
গছ লতা বিৰিখেও আনন্দত
হালিছে জালিছে...
মনত এহেজাৰ প্ৰশ্নৰে মইয়ো দৌৰিছো,
লগ পোৱাৰ হেঁপাহতে...
পূবৰ ধলফাটত বিলীন হল সি,
পাৰ হৈ গল বকুলৰ দেওনা...
ছেহ ! এইবাৰো লগ নাপালো তাক


বৰষুণ ভালপোৱা ছোৱালীজনীৰ নাম সূৰ্যমূখী --- কুমুদ কলিতা 

সূৰ্যমূখী
তুমি মৃতদেহত দিব পাৰা জান,
কোচত লৈ ফুৰা পোহৰ,
সূৰ্যমূখী
তুমি কিয় ভালপোৱা সাগৰ ?
তোমাৰ হৃদয়তো সাজে নেকি প্ৰেম চৰাইয়ে ঘৰ,.!
মোক এখন আকাশ দিয়া,
পাৰা যদি দিয়া অলপ ৰ'দ,
তুমি বৰষুণ ভালপোৱা ছোৱালী
মোকো দিয়া তোমাৰ প্ৰিয় বৰষুণ
উটি যাওক মোৰ কলিজাৰ অসূখীয়া তেজৰ চেকুৰা..
সূৰ্যমূখী
তুমি যে সুধিছিলা
নদী হ'ব খুজিও কিয় হব নোৱাৰিলো ৰঙা, নীলা, হালধীয়া
নিজক এৰি আহি কেৱল বগাহে হব পাৰি,
তুমি ক'লা, তোমাৰ হেনো আছে ৰামধেনুৰ ঠিকনা
আছে যদি ভৰাই তোলা মোৰ হৃদয় উপত্য়কা
আকৌ এবাৰ জীয়াই উঠো
তোমাৰ প্ৰেমেৰে..
দিয়ানা সূৰ্যমূখী..
মোক এখন আকাশ
অলপ ৰ'দ...


এক জানুৱাৰীৰ বৰষুণ --- কিশোৰ বড়ো

ঘড়ীৰ কাটাৰে
কেলেণ্ডাৰৰ পাতেৰে
পাৰ হ’ল বাৰটা মাহ
প্রতিনিতে পলে-অনুপলে নৰ তেজেৰে
সময়ে জুৰুলি জুপুৰি হ’ল
চৌদিশৰ চুকে কোনে
নাৰী নিৰ্যাতন হত্যা ধৰ্ষণ চলিল
পদবীৰ বাবে নেতা পালিনেতাৰ খোৱা কামোৰা
বোম বাৰুদৰ তেজৰ অবৰ্ণনীয় খেল
এডোখৰ মাটিৰ বাবে
ভাইয়ে ভাতৃৰ তেজেৰে গা ধুলে
প্রকৃতিৰ বৰ্বৰ ধংসলীলা চলিল
ভেৰোণীয়া জাকৰ অত্যাচাৰত
ক’ত নৰ-নাৰী আবাল-বৃদ্ধ ঘূণীয়া হ’ল
বহু মাতৃৰ কোলা উদং হ’ল
কিমান শুনিবি আৰ্তজনৰ চিৎকাৰ
কিমান শুনিবি বুকু ভঙা ক্ৰন্দন
আহাঁ এক জানুৱাৰীৰ বৰষুণ
তোমাৰ স্পৰ্শত উটি যাওঁক
সকলো কৰুণ স্মৃতি
তোমাৰ আগমণত গঢ়ি উঠক
শান্তিৰ অমিয়া সৌধ ।


ছবি --- কিশোৰ বড়ো

কঁৱলীয়ে আৱৰা দুপৰীয়া এটাত
কঁপি থাকে আতংকিত হৃদয়বোৰ
বৰফতকৈওঁ শীতলতাৰ দুহাত মেলি
তৃষ্ণাতুৰ তেজাল শব্দ বাজি থাকে
আকাশৰ ৰশ্মিবোৰ হেৰায় আবেলিৰ হেঙুলীয়াত
দগ্ধ বাস্তৱৰ ৰং তুলিকাৰে
ইতিহাসৰ কেনভাছত গজে
ছবিৰ ওপৰত আন এটা ছবি ।


ঠিকনা --- সত্যম কুমাৰ চাহু

মোক বিছাৰি হাবাথুৰি নাখাবা
মোৰ সেই একেই ঠিকনা
যিদিনা তুমি মোক প্ৰথম লগ পাইছিলা
হয়তো এই খেলিমেলি পৃথিৱী খনৰ পৰা
কেতিয়াবা আতৰি জাবৰ মন যায়
কিন্ত্ত সকলোতে একেই
সেই একেই কৃ্ত্ৰিমতা,একেই জটিলতা
সৰলতা আৰু প্ৰবিত্ৰতাত ব্ৰতি হলে
সচাকৈয়ে কষ্ট হয় নেকি
এই মানুহ বোৰনো বাৰু
কেতিয়াৰ পৰা ইমান জটিলহৈ পৰিল
নিজকেই পাহৰি পেলাইছোন
স্বাৰ্থৰ পাছতনে, দূখৰ পাছত দৌৰে
কেতিয়াজে বুজি পাৱ
মিছা কথাৰে মিছা কথা লোকুৱাই
আৰু কিমান যন্ত্ৰনাত ছটফটাব
মই হেৰাই যোৱা নাই
মোৰ সেই একেই ঠিকনা
তোমাৰ বিছাৰি পোৱাত অসুবিধা নহব
যদিহে তুমিয়ো সলোৱা নাই ঠিকনা
যিদিনা মই তোমাক প্ৰথম লগ পাইছিলো


জীয়া মাছ --- দাদুল ভূঞা

পানী নাইকীয়া পুখুৰীত জীয়া মাছৰ
চটফটনী । দুখৰ পাৰত বহি চাই
আছো জীৱন ।
এনেদৰে আৰু কিমান দূৰ আগুৱাবি....!
সুখৰ পিয়লাত চুমক
দিবলৈ আছে জানো তোৰ লগৰী ?
পুখুৰীত পানী শুকাল,নদীখনৰ মৃত্যু
মৰুভূমিৰ বুকুত ।
এজাক ধাৰাসাৰ বৰষুণত তিতিলে পুখুৰীত
সুখ , নদীত নামিব বলীয়া ঢৌ।
মাছবোৰে ৰ'দৰ কাচলিত ক'মাব ।
দুখৰ পাৰত বহি তই চাই থাকিবি জীৱন ,
চকু পানীৰ উজান উঠিব ।
বিষাদৰ
বাগিছাত ফুলিব মদাৰ ।
শেতা পৰা কলিজাত বাহ লব কর্কট ।
তোক খুলি খুলি চুহি চুহি নিশেষ কৰিব;
পাখিমেলা সময়ে তোক আহি ৰিঙিয়াই
মাতিব ।
শুকান পুখুৰীত জীয়া মাছৰ
দৰে মাথো দুখত চটফটাই থাক জীৱন ।


নিৰৱতা --- মুনমি ভট্টাচাৰ্য

হায়  নিৰৱতা !
ক'ত হেৰাই গ'ল
তোৰ সেই স্নিগ্ধ সৰলতা ।
মনৰ পঁজাঘৰত নিৰলে
বিচৰণ কৰা মূহূৰ্তবোৰ
নিৰৱে আঁতৰি গ'ল ।
থাকি গ'ল মাথো
এমুঠি যন্ত্ৰণা,
যান্ত্ৰিকতাৰ ।
বেদনাৰ ধুমুহাই গাজিছে
ক্ৰংকিটৰ মাজত ।
নিসংগ- নিৰ্জন নিশাটিতো
দেখোন কোলাহল ।
মানৱ হত্যাৰ কিৰিলীৰ  কোলাহল ।
হায়  নিৰৱতা !
বিজ্ঞানৰ জোৱাৰৰ গৰাহত
তই দেখোন পৰাজিত
কোনেও তোক আৱিষ্কৃত নকৰে
 নিৰৱতা ! তই সঁচাই দুৰ্ভগীয়া ।


উজাগৰি নিশাৰ কবিতা --- পল্লৱ কুমাৰ নাথ

বৰফৰ দৰে চেঁচা হৈ থাকে তাৰ মনটো
সি শুব নোৱাৰে ...
চকুদুটা মুদি ওপৰলৈ চাই শুই পৰে,
টোপনি নাহে, সি শুব নুৱাৰে !
তাৰ দুচকুৰ তন্দ্ৰাত ভাহি আহি সমস্ত সেউজীয়া !
সি খিৰিকীখন খুলি আকাশলৈ চাই
বোবা হৈ যায় তাই চাৱনি
হৃদয়খন কঁপি উঠে !
আকাশত জোনটোৱে জিলিকি থকে তৰাৰ মাজত
তাৰ এবাৰ চুই চাবলৈ মন যায় বুকুৰ আমঠু !
সি দুৱাৰখনলৈ চাই সপোনে টোকৰ দিয়াৰ আশাত !
সি আকৌ শুই পৰে
টোপনি নাহে, সি শুব নোৱাৰে !
সি মাথো ৰৈ থাকে
উজাগৰি কবিতাৰ ছন্দ মিলাই
এটা নতুন পুৱা লৈ বাট চাই !
চকু মেলিয়ে যেন দেখা পাব ৰামধেনুৰ সাতোৰঙ !
এজাক শুৱনি চৰাইৰ কাকলিৰে
কেতিয়া মুখৰিত কৰিব...
নিমাওমাও পুৱা ??


বেদনা -- বিকাশ কলিতা

যেতিয়া হাঁহিব বিচাৰো 
তেতিয়া কোনো বিষয়  বিচাৰি নাপাও 
কিহৰ বাবে হাঁহিম । 
প্রেমৰ জুই কেনেকৈ বাৰু নুমাব,
প্রেম বাৰু ইমান কিয় বিশাক্ত হয় । 
এই বিশাক্ত বেদনা পোৱাৰ বাবে 
কাৰোবাক ভাল পাইছিলো নেকি.......???
কিয় বাৰু বুজি নাপায়লে তাই
কিহৰ বাবে ইমান ভাল পাইছিল,
কিয় ইমান মৰম দিছিলে
যাক এতিয়া ও পাহৰিব পৰা নাই
এই বিশাক্ত বেদনা লৈ
এতিয়াও জীয়াই আছো
তোমাৰ আশাত…….।
------------------------------------------------------------------------
বিকাশ কলিতাhttps://www.facebook.com/bikashkalita91


বিপ্লৱ --- কিশোৰ বড়ো

পথাৰৰ বেনাৰত ঢৌমেলা সপোনৰ নৈ
সৰু সৰু আলিৰ মাজত গজি উঠে
আশাৰ বাতৰি কঢ়িয়াই
দুৰ্দিনৰ ৰাতিৰ পিছত  বেলিটো সাৰ পায়
তেজে ধুই নিয়া বেদনাসিক্ত দিনবোৰত
যান্ত্ৰিকতাই উশাহ চেপি ধৰা সময়ত
বজ্রকঠিন হাতেৰে তুলি লয় নাঙল,কোৰ
উফৰাই পেলাবলে’ ভোকৰ শাসন
বিদ্রোহৰ জুইত কুণ্ডলী পকাই উৰে ধোঁৱা
ধোঁৱাবোৰ ডাৱৰহৈ আকাশ আৱৰে
তেওঁলোকেই দিয়ে হেৰোৱা আকাশখনৰ
এটা নতুন ঠিকনা
তেওঁলোকৰ বিপ্লৱৰ বাবে
মাটিয়ে পিন্ধে সেউজীয়া
সেউজীয়াৰ পৰা সোণালী
এসাজ নখোৱাৰ একতাৰ চানেকী
এতিয়া গোটেই পথাৰখনত
হালধীয়াৰ আচ্ছাদন
গাঁৱে গাঁৱে চলিছে বিপ্লৱৰ গুণগান ।


শিল আৰু শিল্প --- ৰাজীৱ কায়স্থ

নগৰবোৰ হেনো
প্ৰাক প্ৰাচীনতাৰ
খণ্ডিত, বিখণ্ডিত
শিল ।
_
এই শিলৰ টান
জৰায়ু বাটেৰে শিল্প
শৈলিকতাৰ জন্ম ।
_
শিলৰ হাতবোৰে
যেতিয়া শিলবোৰৰ
গুপ্তাংগ চাবলৈ
সিহঁতক উলংগ
কৰিছিল নৈশ
এন্ধাৰত;
_
ভগ্নস্তূপৰ ছাইৰঙী
পখিলাবোৰ জাকি
মাৰি উৰি গৈছিল
বুটা বছা
আকাশখনলৈ ।
_
পোহৰ নামৰ বহু
স্বপ্নই জোনাকত
জলকেলি কৰি কৰি
মোক মাতি আছিল
সিহঁতৰ সতে
উমলিবলৈ ।
_
অটোপনিৰ গবাক্ষ
মেলি মই চাই
আছিলো পাহাৰৰ
সেউজীয়া চুলি,
নৈৰ ওঁঠ; আকাশী
ৰঙৰ ৰিহা....।
_
শামুক আৰু
মাছবোৰ পানীত
নামিছিল,
গাঁও গাভৰুৰ
বুকুৰ মেঠনিত
খলমলাইছিল শিল
কটা হাতৰ
আঙুলি মাছ ।
_
নগৰবোৰ হেনো
প্ৰাক প্ৰাচীনতাৰ
শিল ।
_
মোৰ বুকু বৈচাতো
কিছুমান শিল আছে
শিল্প নামৰ হাত
এখন থকা হ'লে...।
_


তোমাৰ বুকুৰ ছাঁত বুকু থৈ --- কিশোৰ বড়ো

কলেজ হোষ্টেলৰ চাদত বহি
তুমি ভালপোৱাৰ সেউজীয়া চুৱেটাৰ গুঠিবা
মই গোটেই মানুহজন হৈ যাম সেউজীয়া
তাৰপিছত…………..
তোমাৰ বুকুৰ ছাঁত বুকু থৈ
প্রাৰম্ভিম সেউজীয়া বিপ্লৱৰ আখৰা
জুইফুলেৰে ফুলি থকা পদূলি
কাউৰীয়ে খাপপিটি থকা বাট
কেৰ্কেটুৱাই কুটি খায় বুকুৰ বৰ্ধিত সপোনৰ তামোল
আপদীয়া বৰষুণে ধুই নিয়ে
নিবন্ধ বুকুৰ গজলীয়া আঘোণ
তোমাৰ বুকুৰ ছাঁত বুকু থৈ
মই পাৰ হ’ব বিছাৰো ভালপোৱাৰ জাহাজেৰে
দুৰ্দিনৰ হেলিস্পট সাগৰ
পানী অবিহনে দাবি কৰিব নোৱাৰে সাগৰে
তাৰ মায়াবী গভীৰতা
পথাৰে পানী অবিহনে পিন্ধিৱ নোৱাৰে
সোণবৰণীয়া চোলা
কলেজ হোষ্টেলৰ চাদত বহি
তুমি ভালপোৱাৰ সেউজীয়া চুৱেটাৰ গুঠিবা
মই গোটেই মানুহজন হৈ যাম সেউজীয়া
তাৰপিছত…………..
তোমাৰ বুকুৰ ছাঁত বুকু থৈ
প্রাৰম্ভিম সেউজীয়া বিপ্লৱৰ আখৰা ।


মোৰ হৃদয় --- ডিম্পল গগৈ

মোৰ হৃদয়ৰ মাজত আছে
এবুকুৰ মৰম ভালপোৱা
ৰাখিছো কেৱল তোমাৰ বাবে
মোৰ দুচকুৰ মাজত আছে
তোমাৰ হাঁহিৰ প্ৰতিচ্ছবি
মনত পৰে চিৰজীৱন চিৰদিন
মোৰ হৃদয়ত সিঁচি ৰাখিছা
তোমাৰ প্ৰেমৰ আলিংগনা
দান কৰিম হৃদয়ৰ ভাওনা
থাকিব তাত নিৰ্মল ভালপোৱা |


তেওঁ এটা গানৰ কথা কয় --- কিশোৰ বড়ো

মিঠা মিঠা কৰ্পূৰ ভাষেনেৰে
তেওঁ এটা গানৰ কথা কয়
আকাশত চাং পতাৰ প্রতিশ্রুতিৰ কথাৰে
বিষাক্ত সাপবোৰ ভেকুলীহৈ ওলায়
এশ টকাৰ মজুৰি দি আদায় কৰে
আগন্তুক ৰজা হোৱাৰ অভিনৱ কৌশল
তেওঁ সদায় এটা গানৰ কথা কয়
মাজে মাজে আমাৰ মিছিল
ৰাজপথত,খেলপথাৰত নাইবা ৰজাৰ চোতালত
তেওঁ গানটোৰ মাজেৰেই
বিলাই দিয়ে সূতা-কম্বল,তিনি টকীয়া চাউল
ক্ষোভবোৰ বিক্ষোভৰ পৰা
আলেঙে আলেঙে বাট কাটে
সোমাই পৰে এটা গণ্ডীত
তেওঁ সদায় এটা গানৰ কথা কয়
যি গানে আনে বিভৎসতাৰ বান
বানে উটুৱাই নিয়ে আঘোণী পথাৰৰ ধান ।


শীত --- আব্দুল কুদ্দুচ

অতিপাত কঁৱলী
ছটিয়াইছে
কোনে ছটিয়াইছে
শীতত
ধস্ত
আকাশ মাটি
পৃথিৱী


সেই ক'লা মানুহজন --- দাদুল ভূঞা

বৰ্ণ বৈষম্যবাদৰ অন্ত পেলাই সেই
ক'লা মানুহজন গ'ল,
তেওঁৰ বুকুত ভোকৰ স্বাধীনতা,
সমতা বিচাৰি দীৰ্ঘদিনীয়া কাৰাবাস ।
জনতাৰ হৈ নিগ্রোজনে আফ্রিকাত
চিঞৰি চিঞৰি কলে 'আমাক
সমতা লাগে,আমাক স্বাধীনতা লাগে,
বৰ্ণ বৈষম্যবাদৰ ওৰ পৰিব লাগে ?'
এদিন সেই সাহসী মানুহজন সফল হৈছিল ।
তেওঁৰ বুকুত তেওঁ বিচৰা স্বাধীনতা
ফুল হৈ ফুলিছিল ;
অন্ত হৈছিল ক'লা মানুহৰ দেশত বৰ্ণ
বৈষম্যবাদ ।
তেওঁৰ বিদায়ৰ পৰত কান্দিছে আফ্রিকাই,
জোহান্সবার্গ চহৰ ভাগি পৰিছে শোকত,
সমগ্র পৃথিবীয়ে জনাইছে শেষ শ্রদ্ধা তেওঁ
অমৰ হওক ।
সেই ক'লা মানুহজন সুখী হওক
তেওঁৰ যাত্রাৰ বাটত ।


তেওঁ মোৰ প্রিয় কবি --- কিশোৰ বড়ো

প্রখৰতকৈওঁ প্রখৰ ৰ’দ উপেক্ষা কৰি
তেওঁ লিখি যায় শব্দৰ শাৰী
(বুকু ভঙা কান্দোনৰ চকুপানী বুটলি)
ধাৰাষাৰতকৈওঁ ধাৰাষাৰ বৰষুণ নেওচি
তেওঁ ৰচি যায় মানবতাৰ চিম্ফনী
তেওঁৰ শব্দৰ শাৰীত নাচে দেওধনী নৃত্য
তেওঁৰ চিম্ফনীত চিফুঙৰ গুণ গুণ প্রতিধ্বনি,বুকুজুৰি
তেওঁ মোৰ প্রিয় কবি ।


মৰণকাতৰ চিঞৰ --- কিশোৰ বড়ো

লঠঙা গছডালত এটা কাউৰী
পানীৰ ওপৰেৰে বিয়পে মাত
পাহাৰৰ মূধচত মেঘৰ সমদল
গাওঁখনত বৰষুন পৰিছিল বৰদৈচিলাৰ স’তে
গছৰ ডাল ভঙাৰ শব্দ শুনিছো
এয়া জয়াল ৰাতিৰ গৰ্ভত
গুলিবিদ্ধ হৰিণাৰ মৰণকাতৰ চিঞৰ ।


অবিশ্বাস --- হীৰক জ্যোতি নাথ

তোমাক যিদিনা ভালপাম
সেইদিনা মোৰ মৃত্যু হ'ব
মোৰ মৃত্যু হ'ব তোমাৰ হৃদয়ত
এটি অসহ্য মৃত্যু যাতনাত
পৃথিৱীৰ সমষ্ট উপৰিভাগ
হালধীয়া পৰিব
আকাশে কান্দিব
চিনাকী শালিকীহালে নীড় হেৰাব
কিন্তু, তেওঁ সাৰে থাকিব
নীলকন্ঠৰ ৰূপত
তোমাক যিদিনা ভালপাম
সেইদিনা মোৰ মৃত্যু হ'ব ।।


ডিঙা বাই ভতিয়াই যাও তাইৰ দিগন্তলৈ --- আব্দুল কুদ্দুচ

তাইৰ দুচকুত স্বৰ্ণময় পৰ্বত
মই কোনোকালে দেখা নাই
দেখিছো কনা-শিমলুৱে আৱৰা
সেইজীয়া সমভূমি
আঁঠুলৈ মেখেলা কোচাই ঘূৰি ফুৰে তাই
সেউজীয়াৰ কোমল তলুৱাত
ৰূপোৱালী বগা গোৰোহাত লাগি আহে
গভীৰ ভাৱৰ কিছুমান শব্দ
আৰু শাৰী পাতি থিয় হয়__সেউজীয়া কবিতাত
তাইৰ এখন নৈ আছে য'ত
সদায় আবেলি সূৰ্য আহে-গা ধুবলৈ
আৰু গোটেই নিশা গা ধুৱে
ঘহি ঘহি গুচাই দিনৰ লেতেৰা
আকৌ ধলপুৱাতে উভতি আহে পূব আকাশলৈ
তেতিয়া মোৰ সময়
ডিঙা বাই  ভতিয়াই যাও তাইৰ দিগন্তলৈ
ৰূপোৱালী বগা গোৰোহাৰে
খোজ কাঢ়ি ঘূৰি ফুৰে তাই
কনা শিমলুৱে আৱৰা
সেউজীয়া সমভূমিত ।


জাৰৰ এই দিনবোৰ --- বিপুল চন্দ্ৰ আৰ্য্য

জাৰৰ এই দিনবোৰত
দেখো হেজাৰ বিজাৰ স্বপ্ন
প্রিয়তমা আৰু মই
এক অবুজ বেদনা আৰু শিহৰণ ।
গা জিকাৰ খাই উঠে
কষ্ট আৰু যন্ত্রণাত
দিনবোৰ পুবায় ।
সিক্ষিত নিবনুবা আমি
চাকৰি বাকৰিৰ হাহাকাৰ,
বিচনেচত চৰম বেমেজালি ।
তাৰ মাজতে জীবনটো পাৰ হয়,
প্ৰেয়সীক চাই চাই
ৰঙীন স্বপ্নৰ মাজেৰে ।
দেশৰ যি অবস্হা
শোষণত প্রিতি প্ৰেম
নেতা আৰু মালীকবোৰ ।
তথাপিতো দেখো স্বপ্ন
জাৰ গুছি জহ হব
আমাৰ সপোনও বাস্তব হব
সোণালী ধানৰ পথাৰে জিলিকিব ।
মাথো চেষ্টা আৰু আশাৰে ।


স্তৱক --- কৰবী ফুকন নাথ

কেতিয়াবা কেতিয়াবা
জোনাক স্নাত মায়াবী নিশাত
নিঃসহ মন মোৰ
সপোন সপোন কুৱঁলী কুৱঁলী স্মৃতিৰ মাজত
ভাহেঁ হাহেঁ কথা পাতে
আকাশৰ মৌনতা সানি তোমাৰ কথা
মোৰ মনত পৰে ৷৷৷৷


ভোক --- কিশোৰ বড়ো

লহপহকৈ বাঢ়ি আহিছে ভোক
গোটেই নদীখনত প্ৰবাহিত শোক
পৰীক্ষা কৰা হয় তেজৰ ৰং
মৃত্যুৰ পৰীক্ষাগাৰত
জোখা হয় সতীত্বৰ ওজন
সম্ভোগৰ তুলাচনীত
এতিয়া গৰ্ভৱতী সময়
প্ৰসৱ কৰে ভোক আৰু শোক ।


বিভাজন --- কিশোৰ বড়ো

অনেক প্রজাতিৰ মাছ
পুঠি,খলিহনা,শিঙি,বৰালী,কাৱৈ……
মাছেই মাছৰ অধিকাৰ আজুৰে,কৰে প্রতাৰণা
মাছেই মাছৰ জীৱনলৈ নমায় ঘোৰ অন্ধকাৰ
মাছৰো আছে ৰজা,নেতা-পালিনেতা
সুকীয়া পানীৰ সামাজ্যৰ দাবীত কঁপে পানীৰ আকাশ
নতুবা মুখৰিত জিন্দাবাদ-মুৰ্দবাদ ধ্বনি
বন্ধত স্তব্ধ প্রবাহিত পানীৰ গতি
যিমানেই সুকীয়া পানীৰ সামাজ্যৰ দাবীত মত্ত্ব নহওঁক
পানীৰ দেশতেই মাছৰ জীৱন ।


কলচি লৈ থমকি ৰ'ব তাই ---  আব্দুল কুদ্দুচ

বহুতেই কয় মই হেনো চিপচ
দৰাচলতে মই চিপচ নহয় - দৰিদ্ৰ
তৰপে তৰপে দেহত দৰিদ্ৰতাৰ ধোঁৱাবৰণীয়া মলি
ভাবো বৰষুণ এজাক আহি ধুই নিব মলিনতা
সেউজীয়া হ'ব দেহ
বুকুৰে বৈ যাব সেউজীয়া নৈ
সুখৰ কোলাহলত  কলচি লৈ থমকি ৰ'ব তাই
সেউজীয়া ঘাটত
কিন্তু বৰষুণ অহা নাই এতিয়ালৈ
হাল লৈ খেতিয়ক ৰৈ আছে সেউজীয়া হোৱা নাই মাটি
সেউজীয়া হোৱা নাই মোৰ দেহ |


একান্ন --- আব্দুল কুদ্দুচ

তাই পাগলী
মই পাগল
একান্ন
আনেকৰ ভিতৰত এটা
অমিল
পৰিয়াল
এইবেলি দুয়োৱে এজুপি ফুলগছ ৰোৱাৰ কথা
ফুলবোৰ এইৰূপে নুফুলিলে হয়!


বিষাদ --- বিপুল চন্দ্ৰ আৰ্য্য

যৌবনৰ দুবাৰত তাই
প্রেমত জিকিলে
ৰঙীন সপোন আৰু আশা
নিমিষতে হেৰালে ।
এতিয়া তাইৰ ভৰ বাৰিষা
আহুকাল আৰু ভবিষ্যতৰ সপোনে,
হানি-খুচি থাকে, মাথো দিয়ে জ্বালা যন্ত্রনা, দুখ, চকুলো ।
সৈদিনাৰ বিষ্ফৰণত তাইৰ
মানুহজন আৰু ঘুৰি নাহিল,
চাৰিয়পিনে অৰাজকতা আৰু আন্ধাকাৰ ।
কেবল লুণ্ঠন, হত্যা, অপহৰণ
এইবোৰ কোনে আৰু কিয় কৰে,.?
স্বাধীন দেশ হইয়ো আমি পৰাধীন ।
নিৰাপত্তাৰ নামত পাওঁ কি..?
অনুগ্রহ কৰি এইবোৰ বন্ধ কৰা,
শান্তিত থাকি আমাকো শান্তিত থাকিব দিয়া ।
ৰাইজ চকু মেলি সজাগ হোবা,
অন্যায়-অচাৰৰ বিৰুদ্বে জুযা ।
প্রশাসনকো সহায় সহযোগিতা কৰা..।


নিচা --- কিশোৰ বড়ো

সুস্থ মানুহ মানেই নিচাসক্ত
নিচাৰ একুৱাৰিয়ামত সকলো বন্দী
নিচাৰ কাৰণে এই ঘৰ,এই ফুলনি
নিচাৰ কাৰণে এই গাড়ী,এই বিচনা
নিচাৰ কাৰণেই ঘৰৰ আচবাববোৰ
নদীবোৰো নিচাসক্ত বাবে বৈ যায় নিৰন্তৰ
খেতিয়কৰ নিচাৰ বাবে পথাৰ সেউজীয়া
গছবোৰো নিচাসক্ত বাবে আকাশ ধীয়ায়
নিচা ,নিচা ,নিচা
বিথোভেনৰ অমৰ চিম্ফনী
তাজমহল,দ্যা ডিভাইন কমেডী
সকলো সৃষ্টি নিচাৰ গণ্ডীৰ পৰা
কোনোৱে ক’ব নোৱাৰে নিচা জীৱনৰ সুদূৰ পৰাহত
ধৰ্মৰ উত্থান-পতন,দ্বন্দ-খৰিয়াল,ধনী-দুখীয়া
আফগানিস্থান,ইৰাক,হিৰোচিমা-নগাচাকি
অস্ত্ৰভাণ্ডাৰ সব্ সব্ নিচাৰ কালিমাসনা ইতিহাস
নিচাসক্ত বাবে পেলে,শচীন বিশ্ববিশ্রুত
নিচাসক্ত বাবে পৰিচালক-প্রযোজক,চিনেমা-অভিনেতা
নিচাসক্ত বাবেই কিতাপ-ছৱি,গীত-গায়ক
নেৰুদা,কবিৰঞ্জন,মেগন সব্ নিচাসক্ত
সকলোৱে নিচাৰ বাবে জীয়াই আছে
আৰু মৃত্যুক আঁকোৱালী লৈছে নিচাৰ কাৰণেই
নিচা আছে বাবে পৃথিৱী ৰঙীন
নিচা আছে বাবে সুখ-দুখৰ সংমিশ্রণ
হত্যা,লুণ্ঠন ,অপহৰণ,ধৰ্ষণ
সকলোৰে কেন্দ্রবিন্দু হ’ল নিচা
মইওঁ নিচাসক্ত বাবে মোৰ এই কবিতা
নিচাৰ বাবে আছে ইয়াত মুক্তি সংগ্রাম ।


বিৰক্তিৰ আৰ্তৰাও --- আব্দুল কুদ্দুচ

দূৰৈৰ পৰা দেখিছো কিশোৰীৰ আধালিকা শৰীৰ,
অপৈনত চকুহালত ধূৰ্ত নৰকংকালৰ প্ৰতাৰণা,
দুখৰ কান্দোনত নিগৰি সমাপ্ত হৈছে চকুলো,
আশ্ৰিতা জোনৰ বোকোচাও আজি ভাৰসাহীন,
শব্দবোৰে জোনাক পোৱা নাই।
বৰ ব্যস্ত আজি বতাহজাক দুখৰ সমুদ্ৰলৈকে,
ঈশ্বৰৰ নাম সুঁৱৰি তাইৰ আজি বিৰক্তিৰ আৰ্তৰাও।


ডি.এন.এ.  --- ৰাজীৱ কায়স্থ

সেই আৰণ্যিক পথটো কৃষ্ণাংগ জালত ওলমি আছিল বাদুলি এটাৰ টোপনিৰ  দৰে....
নেদেখি নমনি মাথোঁ অনুভৱ হয়  তাত যে এটা পথ আছে কজলা আঁচলক সাবটি ।।
প্ৰাচীন মানুহ এজন ৰৈ আছিল তাত নামহীন উপাধিহীন ধৰ্মহীন জাতিহীন
ঠিক পথটোৰ দাঁতিত মানুহজন আৰু হাতত দুছটা শিল....
শিলৰ সহবাসত হালধীয়া ভ্ৰুণঃ
"জুই" ।
জুই পোহৰি গুহা, গুহা পোহৰি সভ্যতা তেজত তেজ সী
ডি.এন.এ. সম্প্ৰসাৰিত সভ্যতা ।
নাম আৰু
উপাধিযুক্ত জাতি আৰু ধৰ্মযুক্ত
সকলো বিভক্ত এতিয়া ।
অসুস্থ ডি.এন.এ. বোৰ মোৰ চহৰৰ
বহুধা ব্যাধি....!
এই ডি.এন.এ. বোৰ কীট; মুখত তেজ আৰু মঙহ লৈ
ঘূৰি ফুৰিছে
নিজক শ্ৰেষ্ঠ বুলি ঘোষণা কৰিছে ।


উৰুঙা সন্ধিয়া --- আব্দুল কুদ্দুচ

নল-বাঁহনি ডৰা পাৰ হৈয়েই কেঁকুৰিটো
তাত এদিন মোৰ শৈশৱৰ সন্ধিয়াবোৰ সৰি পৰিছিল,
প্ৰেম গজাঁলি মেলিছিল,
কান্ধত জোলোঙা ওলমাই বৰাগী ককাই
আহি ৰৈছিলহি তাত,
তেওঁৰ পিছে পিছে বতহিয়া এন্ধাৰ ।
প্ৰতিদিনাই তেওঁ বাটকুৰি বাই লৈ আনিছিল
এন্ধাৰবোৰ আৰু বন্দৱস্ত কৰিছিল নিশাবোৰ
গাওঁবাসীৰ সতে ।
এতিয়া তাত উৰুঙা  উৰুঙা প্ৰতিটো সন্ধিয়া,
উকা কেঁকুৰিটো দেখিলেই বুকুৰে চুঁচৰি যায় বিষাদ এপিয়লা ।


তাই --- আব্দুল কুদ্দুচ

নল সাগৰিৰ বুকুৰে বগুৱা বাই সুখ
তাই নৈ ঘাটলৈ যায়
নল সাগৰি কপাই
বুকুত মেঠনি
ককাঁলতবকৰধনি
ওঁঠত লৈ যায় এটি মৌ বৰষা হাঁহি
তাইৰ মৃতসঞ্জীৱনী ৰূপত
উচাট মাৰি সাৰ পাই
তাহানিৰ মূৰ্ছিত সপোন
কিযে ৰূপৱতী পট্টমহিষী তাই...


সীমাৰেখা --- ৰাজীৱ কায়স্থ

এইফালে এডাল সীমাৰেখা আছে দৃশ্যপটৰ দলিচাত অদৃশ্য হৈ,
এইফালে এডাল সীমাৰেখা আছে বৈসাদৃশৰ মাজতো অৰ্থৱহ হৈ ।
সীমাৰেখা ডালৰ
পূৱ প্ৰান্তৰ ব্যায়বহুল পথটোত বৰ বৰ অট্টালিকাৰ গপছ আৰু
খিলখিল হাঁহি ।।
তাত অভাৱৰ চকুহালত নাৰণিৰ পথাৰৰ দৰে অশুৱনিৰ লেখমানো চিন নেথাকে,
থাকে বেহুচ মদিৰাৰে মাতাল ।
সীমাৰেখাৰ
পশ্চিমি প্ৰান্তত
বিধৱা আকাশখনত দুলি থাকে দুখ
মেঘেৰে সৰি পৰে বতাহৰ বঙহ খোৱা এডোঙা তেজ তৰলীকৃত ঘড়ীৰ ৰাজহাড় ।
পূৱৰ জাঠি বুকুত বিন্ধাই জহি খহি ধলি পৰে ৰক্তিম বেলি পশ্চিমত ।
সীমাৰেখাৰ এইফালে অন্ন-বস্ত্ৰৰ সন্ত্ৰাস; পদে পদে আন্দোলন,
ধৰ্মঘটৰ তপত ঘাম ।
অদৃশ্য এখনি মৰুভূমিৰ জীৱন্ত যন্ত্ৰণা এয়াই দৰিদ্ৰাতুৰৰ সীমাৰেখা;
য'ত কন্যাকালৰ জবা তেজ আজিকোপতি শুকুৱা নাই ।
য'ত হালোৱাৰ গৰুহাল পৰ্য্যন্ত উলতি অহা নাই মহাজনৰ গোহালিৰ পৰা ।
এই সীমাৰেখাৰ ক'ৰবাত পচি আছে আজুদেউতাৰ হাড় ।


বিচ্ছেদৰ প্ৰথম নিশা --- পল্লৱ কুমাৰ নাথ

সিদিনা আকাশৰ তৰাবোৰ
বেদনা হৈ সৰি পৰিছিল
মোৰ প্ৰজাটিত,
স্বপ্নবিভূৰ দুচকুৰ পতা
ক্ৰমশঃ আবস হৈ আহিছিল !
কেতিয়াওঁ আঁকিব বিচৰা নাছিলো মই
বিচ্ছেদিত যন্ত্ৰণাৰ প্ৰতিচ্ছবি !
মই এতিয়াওঁ দৃঢ়তাৰে কব পাৰোঁ
তোৰ হৃদয়ৰ সুগভীৰ গৰ্ভত
আজিওঁ গৰ্ভস্থ মোৰ প্ৰগলভ প্ৰেমৰ কবিতা ।


মায়া --- আব্দুল কুদ্দুচ

কেতিয়াবা জীৱিকাৰ দুখে বুকুত আঁচোৰে
দুপৰ নিশাওঁ মোৰ টোপনি নাহে।
এলান্ধুকলীয়া কিছুমান সপোনৰ আমনিত
 সাৰ পাই উঠি বহো,
আঘোনৰ কুৱলীয়ে উৰুখা চাল ভেদি শেতেলী তিয়াই...
মায়াপূৰ্ণ এই জীৱন । মায়াৰ কোনো পৰিমিতি নাই ।
দুখে মৰিয়াই মোৰ দুপৰনিশাৰ
টোপনিক ।


দুখ --- জগদীশ কলিতা  

তাই জোনাকী ৰাতিৰ নিশব্দতাত চলাথ কৰিছে
আজি হঠাত অচিনাকী হোৱা এটা হাঁহি ৷
নাই সি যে বাট নাচালে 
সাতমহীয়া হৈ লহপহকৈ বাঢি অহা
তাইৰ পেটৰ কলিটিৰ মূখখন ৷
বুকুৰ সপোন উজান নদীখন শুকান কৰি
এখিলা পাঁত হৈ খহি পৰিল সকলো
তৰাবোৰে তাইলৈ চাই কিজানি উচুপিচে,
নিয়ৰ সৰিছে কপাঁ কপাঁ দুহাতত ৷


শীতৰ পুৱা --- আব্দুল কুদ্দুচ

উপজি পুৱাই পূব প্ৰান্তৰৰ কপালত
তেলতেলীয়া সুৰুয ।
এন্ধাৰবোৰক ফাঁচি দি
দিনটোৰ বাবে পোহৰ মেলি দিয়ে-গাওঁ,নগৰ সকলোতে ।
যেন শইচ কল্যানৰ উপঢৌকন ।
ক্ৰমশ:শীতত পচা পৃথিৱীৰ ঘাডোখৰ পশম হয় । 
এটি শীতৰ উম ভৰা পুৱা!


শস্য-গৰ্ভা সৌন্দৰ্য --- আব্দুল কুদ্দুচ

ধানৰ অফুৰন্ত গোন্ধে হৰিলে
জগতবাসীৰ কলিজা
পকাধানৰ গোন্ধ মোৰ গোপনীয় বন্ধু ।
...জীৱনৰ বিলোপন হেৰাই
পুনৰাই লহ পহকৈ বাঢ়ে সুখ
হাঁহি হাঁহি শইচৰ পথাৰত
বিপুল শস্য-গৰ্ভা সৌন্দৰ্য ।
ধান তোমাৰ প্ৰতিটো গান
মোৰ জীৱনৰ এখলপ
আস্! সেই খলপত খোজ দি
ওঁঠত মোৰ সুখৰ
বীজয়োল্লাস ।


প্ৰিয়া --- বিপুল চন্দ্ৰ আৰ্য্য

অর্থভৰা হাঁহি তাইৰ
প্রতিখোজতে প্রৰণা দিয়ে ।
অজশ্র মৰমেৰে জীৱন পথত,
আগুবাই লৈ আহে ।
সন্ধিয়াৰ ৰঙা বেলিৰ দৰে
অত্যন্ত ধীৰ, গুনি, শুৱনি ।
জোনাকৰ দৰে বুজনি,
নীলাকাশ চকুজুৰি, অমিয়া মাত,
বসন্তৰ কুঁহিপাতৰ দৰে,
অতি মোহিনী ।
মলয়া বতাহেও চুলিকোচা উৰুৱায়,
যাব খুজিয়ো ভৰি পিছুৱায় ।
যেন স্বৰগৰ দেবী তাই, মই দেবতা,
ভাগ্যৰ বলতে পালোযেন বিধাতা ।
জনম জনম যেন তাকেই পাওঁ,
কাহানিয়ো যেন মই তাইক নকন্দাও ।
পুষ্পবৃষ্টি তাইৰ পৰস
মুকুতাৰ শুভ্রমালা শ্যামল পাটীত,
সংগীতৰ হিল্লোলত প্রেমৰ আধাৰ ।
আহিব জীৱন্ত পুতলা লাহবাহ কৰি,
কোমল মাতেৰে লব আমাৰে আর্হি  ।


বিশ্বাস --- দাদুল ভূঞা

তোমাৰ আলফুলীয়া হাতৰ পৰশ পালে ,
মোৰ বুকুত ফুলি উঠে কৃষ্ণচূড়া ফুল ।
আঘোণ আহিলে পিতাইৰ বুকুত,
হেঁপাহবোৰে ;
দেওধনী দি নাচে,
আইৰ বুকুত সোন গুটি যেন ধানে
হালধীয়া সপোন হৈ পোখা মেলে।
আই, পিতাইৰ দৰেই তুমিও
মোৰ কঙাল হৃদয়ত
দি যোৱা এমুঠি সেউজীয়া সপোন ।
তুমি আহিলে মোৰ ওদং বুকুত
জোনাকে নাচি উঠে
সপোনৰ ৰিমজিম বৰষুণ সৰে ।
কলীয়া কৃষ্ণৰ দৰে,
বাঁহী বজায় ,বজায়
হিমসৰা ৰাতি এটা উদযাপন
কৰো তোমাৰ সৈতে ।
তোমাৰ স্নিগ্ধ সুবাসত
পেখমধৰী নাছে মন ময়ূৰে,
আশাৰ এমুঠি জোনাক তৰাফুল হৈ সৰে ।
তোমাৰ সৈতে শব্দৰে বীজ ৰোপন
কৰো বৃন্দাবনৰ বাকৰিত,
আমাৰ বুকুৰ কঠিয়া তলিত
ফুলি উঠে প্রেমৰ ৰঙা নীলা ফুল ।
আমি দুয়ো ৰাধা কৃষ্ণ একবিংশ শতিকাৰ
প্রতাৰিত প্রেমৰ সাক্ষী নহওঁ কলি যুগৰ ।
আমাক নালাগে বৃন্দাবন
নালাগে যমুনাৰ পাৰ,
নাইবা দিঘলী পুখুৰীৰ পাৰ ।
আই ,পিতাইৰ দৰে
আমাৰ বাবে ভাল ;
সেউজী পথাৰ
আঘোণৰ হালধীয়া ধানৰ হাঁহি ।
তাতেই আমি বিচাৰিম
জীয়াই থকাৰ এমুঠি জোনাক ।
আমাক নালাগে ডাৱৰীয়া আকাশ
নালাগে শিল বৰষুণ
নালাগে কংক্রিতৰ এই ধ্বংসময় পৃথিৱী ।
বিশ্বাসৰ বাটেৰে আমি যাম আগুৱাই
কুমেৰুৰ পৰা সুমেৰু,
মানুহৰ হৃদয়ত দি যাম ভালপোৱাৰ
অটল বিস্বাস ।


গতানুগতিক --- কিশোৰ বড়ো

যাওঁ বুলিওঁ যাব নোৱাৰি
এটা বৃত্তৰ পৰিধি ভাঙি
একেটা কক্ষপথতে
ঘূৰি ঘূৰি জীৱন চকৰি
সকলোৱে অভিনয় কৰে গ্রহ নাইবা নক্ষত্ৰৰ
তাতেই বা কিমানৰ লালসাৰ
পাহাৰ সজাৰ বাসনা
বুকুত দ’খায় অলীক কল্পনা
ককা-আজোককা,মা-দেউতা
সকলোৱে ঘূৰে একেটা বৃত্তত
অনাগত প্রজন্মও………………।


কেনেদৰে ক’লে --- কিশোৰ বড়ো

আত্মস্বাৰ্থৰ জালত সোমাব নোৱাৰো বাবেই
তোমাৰ বুকুত থওঁ মোৰ অসহায়ি বুকু
অথচ বৰ স্বাৰ্থপৰৰ দৰেইটো
বিগত-অনাগতৰ স্মৃতিৰে চিঙি পেলাওঁ
মোৰ নিসংগতা
মাটিৰ স’তে মিলিব নোৱাৰ নিৰন্তৰ বেদনাত
আকাশে চকুলো টোকে
আৰু মৰানদীখনৰো মৰহি যায় বুকুত
সাগৰৰে মিলিব বিছৰা কেচাঁ হেপাহ এটা
মই নাজানো
কেনেদৰে ক’লে বাৰু কোৱা হৈ যাব
মোৰ ক’ব লগা কথাৰ উদ্দেশ্য……..


নিঠৰুৱা --- কিশোৰ বড়ো

অৰণ্যখনৰ আছে সেউজীয়া হৃদয়
প্রত্যেক গছৰ অভ্যন্তৰতো
সেই পাইন গছ ডালৰো………..
মলয়া বতাহে পাইন গছ ডালৰ মন বিচলিত কৰিছিল
জোনটোৱে বিলাইছিল নিষ্প্রভ একাঁজলি পোহৰ
সি পোহৰ পাই হাঁহিছিল
এন্ধাৰে জয়াল কৰা বাটছোৱা
জোনটোৰ পোহৰত মায়াৰ সৃষ্টি হৈছিল
অভিলাষৰ ডালবোৰ
আশাৰ পাতবোৰ
সেউজীয়াৰ পৰা গাঢ় সেউজীয়া হৈছিল
সি ভাবিছিল জোনটোৱে এদিন সেউজীয়া গছ হ’ব
আৰু পাইন পাইন গছ ডালৰ লগতে থাকিব
পলে পলে ওৰে দিন ওৰে ৰাতি
নামি আহিল পাইন গছ ডালত
আঁউসীৰ আন্ধাৰ
ডাল পাতৰ সেউজীয়া নাই এতিয়া
সি লঠঙা হৈ
চাই আছে নিথৰে আকাশলে’
কেতিয়া ওলাব জোনটো……..


আঘোণী ঐ তই আকৌ আহিলি --- দাদুল ভূঞা

আঘণী ঐ তই আকৌ আহিলি
পথাৰৰ হালধীয়া হাঁহি এজাক হৈ।
কাতিৰ কঙালি পোচাকযোৰ খুলি,
বানে কঙাল কৰা পিতাইৰ বুকুত জোনাক
এমুঠি বিলাই।
আঘোণী ঐ ,
এইবেলি দুখবোৰ আতৰাই
সুখ এমুঠি দি যাবি।
মূল্যবৃদ্ধিয়ে দেউলীয়া কৰা কৃষক
পিতাইক,
এইবাৰ যেন দি যাবিহি
সুখৰ ঠিকনা!
কপালৰ ঘাম মাটিত পেলাই কৰা
খেতিৰ উচিত মূল্য।
নহ'লে কিদৰে জীয়াই থাকিব ক' কৃষক
পিতাই,
তেওঁৰটো সপোন আছে
আকাংক্ষা আছে জীয়াই থকাৰ ।
পিতাই গাঁৱলীয়া হোজা মানুহ
তেওঁক নালাগে চহৰৰ লাহ
বিলাসী জীৱন,
নালাগে কোটীটকীয়া অট্টালিকা
নাইবা দামী দামী গাড়ী,
নালাগে মন্ত্রী এম এল
এৰে দৰে সুখী জীৱন।
তেওঁক মাথো জীয়াই
থাকিবলৈ এমুঠি আহাৰ লাগে,
লাগে খেতিয়ক শ্রেণীৰ বুকুত এখন
শোষণবিহীন পৃথিৱী।
তেওক লাগে সমাজৰ আন শ্রেনীৰ লগত ,
সমানে উঠা বহা কৰাৰ এটা সুযোগ।
তেওঁ কার্ল মাক্সক অনুসৰণ কৰে
কার্ল মাক্সে কোৱাৰ
দৰে পূজিপতি দেশত
তেওঁ আজি শোষিত সৈনিক,
বুঢ়া গৰু থেলি থেলি
হাল বাই থকা এজন সাধাৰণ খেতিয়ক।
তেওঁক এলাগি নকৰিব,
তেওঁৰ হাততে জীয়াই আছে এখন
সেউজীয়া পৃথিৱী
জীয়াই আঁছো আপুনি বা মই!
তেওঁৰ
বাবেইতো আজি হালধীয়া হৈ আঘোণ
জিলিকেছে ভোগদৈ পথাৰত।
আঘোণী ঐ তোক লৈয়ে পিতাইয়ে
সপোনৰ এখন ৰঙীন ছবি আঁকে,
তোৰ হালধীয়া হাঁহি জাক চাইয়েটো,
পূজিপতিৰ দেশত জীয়াই আছে কৃষক
পিতাই।


প্ৰত্যাশা --- ৰাজীৱ কায়স্থ

বহু দিনেই হ'ল দিনবোৰৰ
কথা মনত নেপেলোৱা;
_
পাহৰণিৰ
শেলুৱৈত
দিনবোৰ বিমূৰ্ত
_
ক্ষণে ক্ষণে
ডাৱৰৰ এন্ধাৰ
ডাৱৰৰ এন্ধাৰ
_
পুৰণি কাপোৰৰ উৱলা সূতাৰ
দৰেই
দিনবোৰো
উৱলি গ'ল ।
_
স্বপ্নৰ ক্ৰীড়া
হেপাহৰ বৃষ্টি
য'ত;
এৰাবাটৰ পংগু পদাৰ্থ ।
_
প্ৰত্যাশাৰ পদাংক দেখি
বিভোৰিত
জীৱন
_
দুটি পাহৰৰ হুমুনিয়াত
শ্ৰান্ত নৈ
থাউনি হেৰুৱাই
স্তৱ্ধ মোহনাত
_
ক্লীষ্ট বেলিৰ বেদনাত
লেধাই শামুক
_
ৰশ্মিৰ
আত্মগোপন ।
_
প্ৰত্যাশাৰ ফুলনিত হেনো
উৰে পখিলা
অযুত ।
_
ক'তেইবা
নিৰ্বাসিত হ'ল দিনবোৰ ।
_
এৰাবাটত খোজ দিলেই প্ৰত্যাশাৰ পোতা হাড় বিন্ধে ।
_
গোট মাৰি তেজ দুহাতত
বিষণ্ণতাৰ হুল
_
প্ৰত্যাশাৰ
পৰিক্ৰমাত নিথৰ
জীৱন নিথৰ
জীৱন নিথৰ ।


জননী --- ৰাজীৱ কায়স্থ

সম্প্ৰতি মাটিৰ
সুগন্ধি গুচি গৈছে
_
গুচি গৈছে
বুঢ়া দেউতাৰ
লগতে....
_
ক'তেইবা উৰিব পখিলা
অসুগন্ধিৰ
মৃতফুলৰ
বাগিচাত
_
নুৰে.....
নুৰে... আৰু
কাহানিও
_
উদয় নহয় সেইদিনৰ
উদাৰ বেলি
_
আকাশেও মেলি নিদিয়া হ'ল
তৰালি আঁচল ।
_
মৰাজোনৰ শিল উপচি লুইত,
বনজুইত পাৰাপাৰ
_
জননীৰ
প্ৰান্তে প্ৰান্তে
শোকৰ সংগীত ।
_
অশান্ত সিন্ধুৰ ধুমুহাৰ ইংগিতত
_
জঁকাবিহীন
ভৱিষ্যৎ সভ্যতাৰ অশ্লীল তাণ্ডৱ ।
_
দেখিও দেখা নাই জননীৰ অসুখ
ভূমিকণ্ঠৰ
আৰ্তনাদ ।
_
মানুহ মাত্ৰে স্বপ্ননিচাৰ বিলাস
কংক্ৰীয়াচ কল্পনা
_
সম্প্ৰতি স্বাৰ্থৰ
কুন্ধচ আৰোহনত নৈতিক স্খলন ।
_
জাতীয় জীৱনৰ ভগ্নস্তূপ ।
_
চৌপাশত
জননীৰ বিলাপ  ।


Romantic Assamese Poems - তুমি নদী হ'ব নোৱাৰা , নোৱাৰোঁ মই সাগৰ হ'ব --- ৰঞ্জন ভূঞা

মই আছোঁ বাবেই
তোমাৰ ওঁঠত জিলিকি থাকে নেকি হাঁহি
তুমি অভিমানী হোৱা নেকি
সপোন দেখা নেকি
বাৰে বাৰে আঁতৰি গৈ য়ো
কিয় তোমাৰ শেষ ঠিকনা মোৰ কঙাল হৃদয় ৷
তুমিতো জানাই মন গ'লেই
অদৃশ্য হ'ব  পাৰিম
আঁতৰি যাব পাৰিম
তোমাৰ হুমুনিয়াহে ঢুকিনোপোৱা দূৰলৈ ৷
তুমি নদী হ'ব নোৱাৰা
নোৱাৰোঁ মই সাগৰ হ'ব
শুকান পথাৰত মোৰ জন্ম তাতেই মৃত্যু
কিয় ইমান প্ৰেম
কিয় ইমান বিশ্বাস তথাপিও ৷
মোৰ বুকুত অগ্নি শিখা অঙঠা যেন কলিজা
মোক দুৰ্বল কৰি তুমি কিয় জ্বলিব বিচাৰা
ধোঁৱা হৈ উৰিব সপোন
সৰ্ব দিশে দেখিবা মাথো আন্ধাৰ আৰু আন্ধাৰ ৷


গছ আৰু জীৱন --- ৰাজীৱ কায়স্থ

গছবোৰে বুজে জীৱনৰ
বাৰংবাৰতা,
মাটিয়ে মাটিয়ে শিপাই
থকা অৰ্থ
_
জীৱনৰ উশাহত পৰাণ স্পন্দন  গছবোৰ
_
আবাহমান কালৰে পৰা জীৱনৰ
অভাব পূৰ কৰিছে
_
উশাঁহ দিছে
ছাঁ দিছে
আৰু সেউজৰ দৃশ্যমান সুকুমাৰ ।
_
জীৱনৰ প্ৰান্তে প্ৰান্তে সভ্যতাৰ গঢ়া ভঙা দেখিছে গছবোৰে
_
দেখিছে জীৱনৰ চৰম
স্খলন আৰণ্যিক দিনৰ জীৱাশ্ম ।
_
এতিয়া কংক্ৰিয়াচ সভ্যতাৰ
চহৰবোৰ ধাতুৰ; ঘৰবোৰ শিলৰ ।
_
এতিয়া পদুলিৰ বাটৰ গছবোৰৰ পাতত ধুলিয়ে
বাহৰ পাতে
_
দীঘল হাতবোৰে গছবোৰক
মোহাৰি চোহাৰি দলিয়াই দিছে
_
তথাপি গছবোৰ সহিষ্ণু, অবিদ্ৰোহ
গছবোৰ সৰল,
মূঢ় জীৱনৰ
আগত ।


লাষ্ট ষ্ট'পেজ --- ৰাজীৱ কায়স্থ 

ৰাতিপুৱাৰ
ৰক্তিম ৰবি
শুই আছে
দুস্বপ্নৰ মেঘৰ
মাজত
জোনৰ মুখাৱয়ত অশ্লীল কাজলৰৰ কৃষ্ণাংগ অন্ধিকাৰ প্ৰলেপ ।
উকি মাৰি জীৱন ওলাই গ'ল
ঘৰৰ পৰা
বাটত কলা
মেকুৰীৰ ক্ৰন্দুন
এডাল মৰা সাপ আৰু নষ্ট মূলৰ প্ৰতিকূল প্ৰবাল  বতাহ ।
পিয়াহে বিচাৰে ৰক্তৰ পিয়লা
ভোকে বিচাৰে গৰীবৰ পুষ্টিহীন মঙহ ।
কোনোৱে প্ৰতিবাদ কৰিছে ইফালে কোনেৱে হত্যা কৰিছে সিফালে ।
কেওকাষ কোৰ্হালময়;
ভস্মভূত সময়ৰ ফুটছাই ।
মাটিত জাৰজৰ
বীজ ।
ধৰ্ষিতাবোৰ মৰুভূমিৰ মৰিচীকাত
আঠুত মুখ গুজি
বহি আছে ।
আন্দোলনৰ ব্যৰ্থ চিঞৰ
উচুপনি
হৈ উঠিছে ।
দৈনিকৰ মৰা শ
বোৰ গচকিয়ে সময়ে বিচাৰিছে লাষ্ট ষ্ট'পেজ ।


আৰ্তনাদ --- কৰবী ফুকন নাথ

মোৰ বুকুত হাত থলে
গম পাবা
জীৱনক লৈ কৰা যুজঁৰ
ধৰ্ষিতা নাৰীৰ আৰ্তনাদ ৷
সেই যুজঁত বহু নাৰীৰ প্ৰাণ দিলে
পংগু হল
হৃদয় ভাঙিল
পতাৰিত হল ৷
তোমাৰ চকুযোৰেদি বৈ আহিছে
বেদনাৰ নৈ
অনুভুতি হল মোৰ
তুমি কান্দিছা ৷
কিন্তু
তোমাৰ এই অশ্ৰুৰ মূল্য নাই
হে ধৰ্ষিতা, লাঞ্চিতা নাৰী
তুমি আগবাঢ়ি আহা
জীৱন সংগ্ৰামত
যুঁজ দিবলৈ
কাৰণ তুমি নাৰী
নাৰী মানে মাতৃ
তোমাৰ গৰ্ভতে
উদয় হয়
আন্ধাৰ আতৰোৱা বেলি ৷৷৷


ভীষণ ভোক লাগিছে মোৰ --- ৰঞ্জন ভূঞা

ভীষণ ভোক লাগিছে মোৰ
হয়তো আজি হত্যা কৰিব পাৰোঁ
অহিংসা অহিংসা গোন্ধাই থকা শব্দবোৰ
হয়তো আজি হত্যা কৰিব পাৰোঁ
শান্তি , প্ৰেম ইত্যাদি ইত্যাদি শব্দবোৰ ৷
বগা কামিজ পিন্ধা পেটুৱামানুহ বোৰ
হয়তো আজি নিথৰ হৈ পৰিব পাৰে
খহি পৰিব পাৰে ৰাজসিংহাসন
খহি পৰিব পাৰে সুবিশাল মহল ৷
হয়তো নাথাকিবও পাৰে
দিনৰ আকাশত সূৰ্য্য ৰাতিৰ চন্দ্ৰ
গো-গ্ৰাসে গিলিবও পাৰোঁ সিঁহতক
অগ্নি শিখাত খোজ দি
পাৰ হ’বও পাৰোঁ উচ্চ শিখৰ
পিয়াহত পাণ কৰিব পাৰোঁ মহাসাগৰ ৷
হয়তো নাথাকিবও পাৰোঁ আৰু ভোক লাগিবলৈ
হয়তো ভোক লাগিলে চিঞৰিব নালাগিব কাহানিও
যি কোনো হব পাৰে আজি
আক্ৰমণ প্ৰত্যাক্ৰমণ ,
ভীষণ ভোক লাগিছে মোৰ ৷


দুখৰ দিনত --- ৰঞ্জন ভূঞা

মোৰ দুখৰ দিনত সুখৰ বৰষুণে চুবুৰি তিয়াই
পদুলিয়ে পদুলিয়ে সমাবেশৰ আয়োজন
জপনা খুলি ৰাখোঁ আগমনৰ আশাত
চিনাকি-অচিনাকি বতাহৰ
তথাপিও চোঁতালত গজি থাকে বনৰীয়া বন ৷
পুৱাতেই উঠি জপনা খুলিলেই চিনাকি
পদুলিয়ে পদুলিয়ে ওলমি থাকে অচিনাকি হাঁহি
জপনা জপাই আত্মগোপন ৰ আখৰা
কেতিয়াবা নিজৰ পাৰা কেতিয়াবা আনৰ পৰা ৷


স্বীকাৰোক্তি --- ৰঞ্জন ভূঞা

মন গ'লেই প্ৰেমত পৰিব পাৰোঁ যাৰে তাৰে
চহৰৰ আধুনিক নাৰী নতুবা জাকৈ মৰা ছোৱালীৰ
ৰোৱনী, দাৱনী, নাৱৰীয়াৰ জীয়াৰী, পাহাৰী ৰমণীৰ
নতুবা কোনো বেশ্যাৰ প্ৰেমত পৰিব পাৰোঁ মন গ'লেই ৷
আজন্ম মুক্ত বিহঙ্গ মই,
বাধা দি ৰাখিব নোৱাৰে তেওঁৰ দুচকুৰ অবুজ ভাষাই
আকুল আহ্বান নেওচি গুছি যাব পাৰোঁ
অচিন প্ৰেয়সীৰ মৰমত ওমলিব ৷
তেওঁৰ চকুত নাথাকে মোৰ সুখ
তেওঁৰ ওঁঠত নাথাকে মোৰ ভোক
তেওঁ অপেক্ষা মাথোঁ যুগান্তৰৰ
তেওঁ তপস্যা মাথোঁ জীৱনৰ ৷
যদিও কথা আছিল আজীৱন সংগী হোৱাৰ
মন গ'লেই গুছি যাব পাৰোঁশান্তি বিচাৰি
পাহাৰ ভৈয়াম নেওচি অচিন দেশলৈ ৷


জীৱনৰ পৰিক্ৰমা --- ৰঞ্জন ভূঞা

মই জানো , তুমি মোৰ মাতত
আৰু চঞ্চল নোহোৱা
অনৰ্গল , ভাৱ লেশ কথাবোৰ তোমাৰ বাবে
আমনিদায়ক মাত্ৰ
মই জানো , মোৰ অভিমান তোমাৰ বাবে
আৰু উজাগৰি নিশাৰ দুস্বপ্ন নহয় ৷
সকলো কে দি যায় জীৱনে
অলপ যদি সুখ অলপ দুখ
তোমাৰ মোৰ সকলোৰে বাবে 
একেই পৰিক্ৰমা জীৱনৰ ৷
বিশ্বাস কৰা
দুচকুত চকুলো থকালৈকে হে জিয়াই থাকিবা
মৃত্যুৰ দিনাও তুমি কান্দিবা
জিয়াই থকাৰ হেঁপাহত৷
বিশ্বাস কৰা
দুচকুত চকুলো থকালৈকে হে তুমি সুখী
চকুলো শেষ হলেই ভীষণ অসুখী ৷


যদি মই প্ৰশ্ন ক‌ৰো….??

যদি মই প্ৰশ্ন কৰো..??
তুমি কোন..?
পাৰিবানে দিব তুমি..,
সঠিক পৰিচয়…??
তোমাৰ নিষ্ঠুৰ হৃদয়্ত লুকাই থকা,
সেই হিংস্ৰ ‌পশু‌‌টোক দলিয়াই….
এখনি কোমল হৃদয়ৰ গৰা‌কী হʼবলই…?
ক্ষন্তেকীয়া জীৱ্ন…!!
আজি আছে কালি নাই…!
তথাপিও কিয় খেলা তোমালোকে….
তেজেৰে ফাঁকু….?
বন্দুকৰ সৈতে…,
লুকা-ভাকু…??
“৩০ অক্টোবৰ”ৰ সেই কʼলা দিনটো…!!
ভাবিলে আজিও বুকু উঠে কঁপি…!
শ-শ পৰিয়ালৰ জীৱ্নলৈ…,
অন্ধকাৰ নমাই আনি….
তুমি নিজকে কি বুলি
প্ৰমাণিত কৰিব বিচাৰিলা…?
এজন দেশ-প্ৰেমিক, এজন বিদ্ৰোহী, নে
এজন সম্পূৰ্ণ‌ মানসিকভাৱে বিকাৰগ্ৰস্ত…
এটী দানৱ…??
আজি তুমি নীল গগণ‌ৰ তলত…
মুক্তভাৱে, নিঃসকোচে…
বিচৰণ কৰি ফুৰিছা…,
অনুভৱ‌ হ্য়নে কেতিয়াবা…?
তোমাৰ সেই নিকৃষ্ট স্বাৰ্থৰ বাবে…
বলি হোৱা নিষ্পাপ পৰিয়াল কেইটিৰ কথা…??
প্ৰতিজ্ঞা কৰা, ত্যাগ কৰা…
নিজৰ বঙহৰ লগত কৰা এই
গোলা-বাৰোদৰ খেলা…!!
তোমাৰ হাতৰ বাৰোদ‌ৰ চিকাৰ...,
হʼব পাৰে কেতিয়াবা…
তোমাৰ নিজৰ পৰিয়ালো…..!!


অনুভৱ --- জিণ্টু্ হালৈ

জীৱনৰ প্ৰতিটো পল-অনুপল
তোমাৰ নামতেই উচৰ্গিত
বুকুত নিৰৱে কিৰিলিয়াই উঠে
সপোন জাকে
যদিও নাজানো তোমাৰ অনুভৱ কি ?????
তথাপিও......
হৃদয়ৰ দলিচাত আলফুলে
সাঁচি ৰখা মৰমবোৰ
নিগৰি ৰয় কেৱল তোমাৰ বাবে
কি ভুল আছিল মোৰ
কিয় কঢ়িয়াব লগা হ'ল যন্ত্ৰনা
মৰম, ভালপোৱা, সময়
একোৰেতো আভাৱ নাছিল
তথাপিও
আচলতে মই বুজি নাপালো তোমাক
কি বিচাৰিছিলা মোৰ পৰা...


আধুনিকতা --- জিণ্টু হালৈ

আধুনিকতাৰ বতাহ লাগি
উৰুৱাই নিলে তোমাৰ লাজৰ চাদৰ ।
এতিয়া প্ৰেম প্ৰেম খেলিবলৈ নিলাজ তুমি ।
আধুনিকতাৰ বতাহ
সঁচাই মানুহ কিমান সলনি হব পাৰে , শিকাই দিলা ।
গুৰু দক্ষীনা ৰূপে মই নো কি দিম ,
সকলো কাঢ়িয়ে নিলা
নিজ ইচ্ছাৰে দিবলৈ প্ৰানটোহে আছে
চাবা এইজাক বতাহ ফাগুনৰ মলয়া
নহয় চ'তৰ বৰদৈচিলাহে
উৰুৱাই লৈ যাব সকলো তোমাৰ.............


প্ৰেৰনা --- বিপুল চন্দ্ৰ আৰ্য্য

মোৰ সহাগৰা অন্তৰত
মাথো তোমাৰেই প্ৰতিচ্ছবি,
তোমাৰেই প্ৰেৰনাতেই
আজি মই চচ্ছল ।
এলেহুৱা এৰি কর্মী হ’লো,
সত্‍ সংগৰে সমাজক জিনিলো ।
আজি মই চচ্ছল, সুবল
সকলোৰে অতি আদৰৰ,
মাথো তোমাৰ বাবেই ।
তুমিয়েই মোৰ দিগ-দিগন্তৰ, পথ প্রদর্শক, জীৱন লগৰী ।
মোৰ এটাই আশা,
সকলোৱেই যেন তোমাৰ দৰেই সু বিচাৰৰ হয় ।


কবিতাবোৰ হেনো অদৰকাৰী শব্দৰ দ’ম --- হেমেন নাথ নিয়ৰ

আকাশৰ সমান হেপাঁহেৰে
তোমালে আছো ৰৈ
মৰমবোৰ যেন মৰম নহয়
জীয়া সপোন ৷
জীৱনৰ কঠিন শিলত কটা
এক জীয়া বাস্তৱ ৷
আবেলিৰ বিসন্ন আকাশৰ দৰে
বিসন্ন মোৰ মন ৷
তোমাৰ স্মৃতিবোৰে নিতৌ খহাই
বুকুৰ চপৰা ৷
মনত আছে ৰঙীন আবেলি এটা ৷
হাতত-হাত ধৰি তুমি যে কৈছিলা –
“জানা, মই কবিতা খুব ভালপাওঁ ৷”
আৰু মই তোমাৰ বাবেই
বহুতো উজাগৰি নিশা পাৰ কৰি
লিখিলো কবিতা ৷
কেৱল তোমাৰ বাবেই ৷
আৰু এদিন,
অবতৰৰ বৰষুণ জাকৰ দৰে
হঠাৎ তুমি আহি ক’লা –
“মই আজি-কালি কবিতা ভাল নেপাওঁ ৷”
তৰাৰে জিলমিল আকাশত
দূখৰ এমুঠি কলিয়া ৰং সিঁচি
তুমি আহি ক’লা –
“মই আজি-কালি কবিতা ভাল নেপাওঁ ৷
কবিতাবোৰ তেনেই পচি যোৱা
অদৰকাৰী শব্দৰ দ’ম ৷”
ভাৱনাৰ এক চাকনৈয়াত পেলাই থৈ
তুমি গুছি গ’লা ৷
শব্দৰ অদৰকাৰী দ’মৰ মাজত
পেলাই থৈ তুমি গুছি গ’লা ৷
চিৰদিনৰ বাৱে হেৰাই গ’ল
মোৰ আকাশৰ জোনাক ৷
তাৰ পাছতো মই কবিতা লিখিলো ৷
তোমাক মনত পেলাই লিখিলো ৷
তোমাক পাহৰিবলে দূখত লিখিলো ৷
এতিয়াও মই,
কবিতাৰ অদৰকাৰী দ’মৰ মাজতেই
তোমাক বিচাৰি চাওঁ ৷
কিজানি মই,
তোমাক বিচাৰি পাঁও ৷


দুখ --- কিশোৰ বড়ো

জাহাজে কান্দে কেতিয়াবা
মাটিত খোজ কাঢ়িব নোৱাৰাৰ বেদনাত
দুৱৰি বনৰো দুখ থাকি যায় বুকুত
আকাশ চুব নোৱাৰি 
সাগৰে চকুলোৰে ওফন্দি উঠে
অৰণ্যৰ দৰে গছ-গছনি,জীৱ-জন্তু
বুকুত আলফুলে সাবতিব নোৱাৰি
সজাত বন্দিৰ তাৰণাত উচুপে
মুক্ত বিহংগিনী চৰাই
একুৱাৰিয়ামৰ ৰঙীন মাছবোৰো দুখত থাকে
মুক্তপানীৰ আকাশত উৰিব নোৱাৰি
সৰি যোৱা লেছেৰিবোৰে কয় বুকু ঢকিয়াই
কৃষক ককাই কৃষক ককাই
মোকো লৈ যাওঁক কঢ়িয়াই
নহ’লে যে মোৰ জীৱণ আধৰুৱা
হেতাৰ স্পৰ্শ নাপাই…………………………।


প্ৰেমিক --- মৃদু জোনাক পয়োভৰ

সৌ সিদিনা চিনাকি হৈছিলো তোমাৰ সতে,
এদিন দুদিনকৈ চাৰিটা বসন্ত গৰকিলে আমাৰ সমন্ধই
সজীৱ হবলৈ শিকিছিল মোৰ দুহাতৰ ডেউকা,
সেয়ে চাগৈ আকাশৰ নিলিমাত সপোন ৰচিছিলো
তোমাৰ অন্তিম প্ৰেমিক হব বিচাৰো মই,
যদিওবা তুমি মোৰ প্ৰথম প্ৰেয়সী
মই বাৰু তোমাৰ দৃষ্টিত এটা পুতলা নেকি ?
যেতিয়াই মণ যায় খেলা আৰু
আমনি লাগিলে দলিয়াই দিয়া
তুমি দলিয়াব পাৰিলেও মই কিন্তু নোৱাৰো
তোমাক ত্যাগ কৰিবলৈ মোক মৃত্যুৰ প্ৰয়োজন,
কিন্তু মৰিবও যে নোৱাৰো মই
কাৰণ, মোৰ পৃথিৱী তোমাটেই শেষ নহয়
অশ্ৰুসিক্ত ধুমুহা বৰষাব নোৱাৰো মই
মোৰ জন্মদাতাৰ দুচকুত
সেইয়ে তুমিহীনতাত মৰিয়ো
জীয়াই থাকিবলৈ শিকিছো মই
সঁচাকৈ কৈছো ,
মই তোমাক কিমান ভাল পাওঁ তাৰ তুলনা নাই,
আৰু কেতিয়াও কৰিবও নিবিচাৰো
কাৰণ,
 অষ্টিত্বহীন কৰিব নিবিচাৰো,
মই মোৰ প্ৰেমক........


গাওঁ --- কিশোৰ বড়ো

টা..ৰি..ৰি সুৰত নিমগ্ন
অগা-ডেৱা বুকুৰ পৰা বুকুলৈ সেউজীয়া দলং
ৰিব্ ৰিব্ শস্য শ্যমলা মনৰ পথাৰ
একতাৰ চিফুংত নৃত্যৰত চহা জীৱন
এতিয়া……………..
জুইত ছাই হৈছে ঘৰৰ ভিতৰৰ ঘৰ
আপোন মানুহবোৰ হয় পৰ
অজান ঢৌৱে গিলিছে বুকুৰ আঘোণ
নিজৰ মাজতে সীমাবদ্ধ সেউজী সপোন  ।


চিনেমা --- কিশোৰ বড়ো

চিনেমাখনৰ মই নায়ক
নায়িকা বিছাৰি পোৱা নাই
বক্স অফিচত হিট হবই চিনেমাখন
কিন্তু অলপ ব্যতিক্ৰম
হিন্দী,অসমীয়া নাইবা অন্য ভাষাৰ
চিনেমাৰ দৰে নহয় ইয়াৰ কাহিনী
উষ্ণ চুম্বন বা যৌনগন্ধী নৃত্য
কেমেৰাৰ বহুযোজন দূৰত
অৱশ্যে ফাইটিং একচন্ থাকিব
সংগীত বীথোভেনৰ চিম্ফনী
সৰ্বস্ব হেৰুওৱা গাভৰুজনী আইৰ অভিনয় কৰিব
পিতাই হ’ব পথাৰ পগলা
মোৰ ভাই-ভনীৰ অভিনয় কৰিব
আলকাটাৰা যেন যাৰ শৰীৰ
আৰু আকাশখনেই যাৰ ঘৰৰ চালি
লেনিনে বন্ধুৰ অভিনয় কৰিব
কিছু অমৰ সংলাপ নেৰুদাৰ পৰা আনিছো
মই একটিং সহিতে আওঁৰাম নানা পাটেকাৰৰ দৰে
সংলাপবোৰ ভিলেনবোৰৰ ডিঙি চেপি ধৰিব
নেৰুদাৰ হাথিয়াৰ ডাল
ময়ো চিনেমাখনত ব্যৱহাৰ কৰিম
চালনিৰ দৰে তচ্-নচ্ কৰি পেলাম ঘোঁৰা চেকুৰাই
ভিলেনবোৰৰ কঠিন বুকু
এই হিট চিনেমাখনৰ মই নায়ক
নায়িকা বিছাৰি পোৱা নাই
তুমি হ’ব নোৱাৰিবানে নায়িকা
মোৰ চিনেমা খনৰ  ?


নীলা খামৰ চিঠি --- মৃদু জোনাক পয়োভৰ

নীলা খামৰ চিঠিটে লেখো
সাঁচতীয়া বহু মনৰে কথা ,
কলিজাৰ তেজকে চিয়াঁহী কৰি
মৌ বৰষা মিঠা ভাষা
ঘূৰাই ঘূৰাই শিতানৰে গাৰু
ওৰে ৰাতি উজাগৰে থাকো
অঘৰী মনটো ওৰে তোমাকে ধিয়াই
তোমাৰ ভাৱণাতেই মৰিছো সদায়
চিত্তলেখাকে দিবা পঠিয়াই
গমিবলে মোৰ মনৰে বেজাৰ
বৰণীয়া সপোনবোৰক
ভেটা দিব খোজা মানুহক
বুজাই দিবলে মন যায়
এটি হোৱা আমাৰ দুটি মন
যুগমীয়া যাৰ জীৱনৰ পন
মাজত প্ৰাচীৰ বান্ধি কোনো লাভ নাই
যিহেতু জুইয়েও নুপুৰে প্ৰেমৰ দলিচা আমাৰ......


বিলম্বনা স্বাধীনতা

নিজক হত্যা কৰি কৰি জীয়াই থকাৰ
অভিনয় কৰা আমি একো একোজন অভিনেতা
আকাশৰ মায়াবী জোনাক,নক্ষত্ৰমণ্ডলী
চৰাইৰ সুৱদী কণ্ঠ,অৰণ্যৰ সেউজীয়াৰ স’তে
বিনিময় নকৰো আমি অনুভৱী এটা কবিতা
ভেল্টিলেচনেৰে সোমাই অহা অলপ বতাহ,অলপ ৰ’দ
ঘৰৰ চালিৰ ফাঁকেৰে নিগৰি অহা জোনৰ পোহৰ
আমি প্রতিনিয়ত নিজৰ কৰি ৰখাত আত্মবিভোৰ মাথোঁ
এটা ঘৰ,এসাজ আহাৰ
কল্পনাৰ সাগৰত উটি-ভাহি আত্মস্বাৰ্থত বুৰ যাওঁ
অথচ কল্পনাতে শেষ নহয় জীৱনৰ যাত্ৰা
অনাগত প্রতিদিনৰ ৰুটিনৰ ওচৰত
বন্ধকত থওঁ নিজস্ব স্বাধীনতা
কলি কিম্বা গাভৰু ফুলৰ ৰস যেতিয়া পান কৰে
যেতিয়া জনঅৰণ্যৰ সেউজীয়া পথাৰত সিচেঁ মৃত্যুৰ ছৱি
ক্ষুধাত যেতিয়া জ্বলে ক্ষোভৰ জুই
খেতিয়কে যেতিয়া পথাৰৰ ঠিকনা হেৰুৱায়
যেতিয়া পানীত আত্মসমৰ্পণ কৰে ভূচিত্ৰাৱলীয়ে
আমি কি কৰিব পাৰিছো
বাতৰি কাকতত খবৰ পঢ়ি
সাধাৰণ কাগজৰ দৰে জাপি থোৱাৰ বাহিৰে
জাতি-ধৰ্ম,ৰাজনীতিৰ সিৰা-উপসিৰাৰে বৈ আহে
বিভেদৰ ছুনামি,বিচ্ছেদ জীৱণৰ পৰা
যি ছুনামিয়ে চেলেকি ছাই কৰি দিছে সভ্যতা
নেলীৰ পৰা কোকৰাঝাৰ;বঙাইগাওঁ হৈ
বেলতলা আৰু বৰ্তমান………
বোমৰ গাজনি কিম্বা গুলীৰ বৰষুণৰ ভয়ত
মৃত্যুতকৈওঁ দঃসহ শীতলতাৰ একুৱাৰিয়ামত
বিক্ৰি কৰো স্ব-নিৰ্ভৰশীলতা পিন্ধো পৰাধীনতাৰ পোছাক
আহা মোৰ প্রিয় শান্তিকামী মানুহ
দুহাত মেলি আইৰ চকুলো মচি
মৰানদীখনো পাওঁক বৈ যোৱাৰ স্বাধীনতা……………………।


বেথা

নিসংগতাৰ চোতালত
নিৰৱতাই আজি মোক লৈ
হেতালি খেলিছে,
মন গভীৰতাৰ সাগৰত
মৌনতাই সাঁতুৰিছে,
আৱেগিকতাৰ গৰাহত
খুন্দা খাই খাই
স্মূতিৰ সেউজীয়াবোৰ খহিছে,
সামগ্ৰিকতাৰ সীমাহীন সাগৰত।


এটা সপোনৰ মৃত্যু ঘটিল

মোৰ হৃদয় খন এতিয়া ভীষণ উকা ।
দুৰু দুৰু স্পন্দমান হৃদয় খনত,
তোমাৰ স্মৃতিবোৰে ঢৌ খেলিছে।
সমগ্ৰ অন্তৰত তুমিহীনতাৰ ছুনামি এতিয়া
বিধ্বস্ত মৰম,সমাধিস্থ প্ৰেম।
ভালপোৱাৰ পোছাক খোলি নাঙঠ হৈ পৰা
তোমাৰ হৃদয়খন ...
নগ্ন সপোনৰ শ্লোগান শুনি মোৰ হৃদয়ৰ চিৎকাৰ ।
পশ্চিম আকাশত পোৱাতি জোনৰ খিলিকনি ।
থিক এইমাত্ৰ বাথৰুমৰ পৰা ওলাই অহা তোমাৰ আধা ভিজা গা টোৰ দৰে ।
চুলিৰ আগেৰে সৰি পৰিছে এটোপাল দুটোপাল নিয়ৰৰ কণিকা ।
তোমাৰ নিৰিবিলি বুকুত মোৰ উষ্ম মৰমৰ জিজ্ঞাসা ।
কম্পনিত হৃদয়ত ভালপোৱাৰ সুৰ ।
হাতৰ পৰা সৰি পৰিল অভিমান নেউচা সময়বোৰ ,
নিস্তব্ধ হৈ পৰিল প্ৰেমিক মনৰ দুৰ্দ্দান্ত বাসনা,
স্তিমিত হৈ পৰিল ভালপোৱাৰ জোনাক...
আন্ধাৰ নিশা বাগৰি পৰা লেম্পপোষ্টটোৰ দৰে ।
এনেদৰেই এটা সপোনৰ মৃত্যু ঘটিল...
মোৰ হৃদয়ৰ ৰঙা তেজেৰে...
আমাৰ ভালপোৱাক বিদায় জনায় ।


কি স’তে কুশলে থাকিম

কি স’তে কুশলে থাকিম
মা,তুমি প্রায়েই কৈ থাকা
কুশলে থাকা বুলি
কিন্তু কি স’তে কুশলে থাকিম মই
বুকুত উৱলি যায় ভৱিষ্যতৰ দস্তাবেজ
বিষাদৰ চকুলোৱে ধুই দিয়ে সংগপনে সেউজ সম্ভাৱনা
মানুহবোৰ সুদূৰ প্রাচীনৰ কোলাত শুই পৰিছে
কি দৰে জগাই দিওঁ !
নাথুৰামৰ মুখা পিন্ধি বাৰে বাৰে হত্যা কৰা হয় গান্ধীক
হৰণ কৰা হয় বাৰে বাৰে সত্বীত্ব পৈশাচিকতাৰে
বিয়নি মেলত স্হান পাইছে কাপোৰৰ ভাল ডিজাইন আৰু ৰং
ৰঙা-নীলা-হালধীয়া-কমলা, বিবিধ……………
শৰৎ আহিছে মানেই শীত নামৰ কালনাগে মেৰিয়ায় সমগ্র শৰীৰ
শেৱালীৰ গোন্ধে নিঃশেষ কৰিব পৰা নাই
বাৰুদ আৰু নৰ মাংসৰ গোন্ধ
নিয়ৰে ধুই দিব পৰা নাই পদুলিৰ তেজৰ চেকুৰা
বতাহ ভেদি আহিছে এখন শুকান মৰুভূমি
ওৰে দিন ওৰে ৰাতি
মোৰ চকু-কাণ সাৰে থাকে
হাহাকাৰত ছটফটায় মোৰ ৰুদ্ধশ্বাস হৃদয়
ইমানৰ পিছত
মা,মই কি স’তে কুশলে থাকিম    ।


দুখৰ চোলা

নীলিম আকাশত এছাতি বতাহ নাই চিলাবোৰ উৰিবলে’
……………আঘোণী বুকুত বৰদৈছিলা,
স্বচ্ছ এনদী পানী নাই মাছবোৰ সাঁতুৰিবলে’
…………..তেজাল বৰষুণ,
খেতিয়কৰ এডৰা মাটি নাই কঠিয়া সিঁছিবলে’
……………বুকুত মাজুলী,
ভাৱনাৰ চেৰেকীত আউল লাগে ৰেচমী সূতাৰ আঁত
জুই জ্বলে প্রতিনিয়ত জীৱনৰ পাৰঘাট
কৃত্ৰিম বানে ছিঙে বাটৰ ওপৰৰ বাট
ৰ’দৰ তলেৰে বয় তেজ আৰু তেজ
চকুলোৰ ছাই বৰণীয়া সূতাৰে সীঁ সীঁ
মোৰ ভিতৰৰ মানুহজনে পিন্ধে দুখৰ চোলা…………...।


চিত্রলেখা

এখন ছবি আকি দিয়াচোন,
সেই যে হাঁহি থকা ৰাংঢালী জনী কাজল
সনা চকুযুৰিৰ
দিপলীপ চাওনি।
যোৱাৰাতি তেওঁ দেখা দিছিল সপোনত,
হিম শীতল নিয়ৰত তিতি বুৰি আহিছিল
তেওঁ ।
মোৰ হৃদয়খন শেৱালি,
শেৱালি গোন্ধাইছিল, তেওঁ মোৰ বুকুত
গুজি দিছিল সর্বস্ব সুখ ,অনুভুতি ।
মই তৱধ লাগি তেওঁক চাই ৰৈছিলো, চাই
ৰৈছিলো তেওঁৰ কঁহুৱা কোমল হাঁহি ।
তেওঁৰ মেঘালি চুলিতাৰিত
শুকুলা মেঘবোৰে উজাই আহিছিল, আৰু মোৰ
বুকুৰ ঘাটত জোনাকে আহি গা ধুইছিল ।
মই জোনাকৰ সীমনাইদি যমুনাৰ
পাৰলৈ ঢাপলি মেলিছিল,
ওৰে ৰাতি তেওঁক বাহীঁৰ সুৰত
নিচুকাইছিলো,
পদূলিৰ তলসৰা শেৱালি জাকৰ লগত,
তেওঁয়ো খিলখিলাই
হাঁহি হাঁহি আতৰি গৈছিল, পুৱাৰ
এচেৰেঙা ৰ'দে আহি মোৰ চকুৰ
পতা জোকাইছিল ।
স্মৃতিৰ চৰাই এজাক হৈ তেওঁক উৰি যাব
নিদিও চিত্রলেখা, তুমি আকি দিয়াচোন
সেই ছবি সেই মাতাল ৰাতিৰ স্নিগ্ধ
শাৰদী ৰানী ।


মোৰ আৰু মোৰ হৃদয়ৰ

অনুভৱৰ পজাঘৰ এই হৃদয়খন
কতেবা হেৰাই থাকিল জীৱন লাহৰী ।
কাঁইটে বিন্ধে
এতিয়া নিৰন্তৰ ।
কাঁইটে ভৰা
বাটত
নিসংগ ছাঁ
মোৰ আৰু মোৰ হৃদয়ৰ....
আকাশত
স্মৃতি হৈ জ্বলিব জীৱন তৰা ।


উপহাৰ

তেওঁৰ এটুপি চকুলোৱে
মোলৈ বৰষা
নমাই আনে 
তেওঁৰ হাঁহিয়ে
সুচল কৰে মোৰ অভ্যন্তৰত
অম্লজানৰ
চলাচল 
কাষত থাকিলে
তেওঁ
শৰতৰ সুগন্ধিৰে ভৰুণ হৈ থাকে
সময় 
যাৰ হৃদয়
ষ্টেচনত
চিৰকালৰ বাবে ৰ'ল
মোৰ প্ৰেমৰ ৰে'লগাড়ী 
তেওঁক দিবলে' নিষ্কলুষ ভালপোৱাৰ
বাহিৰে
মোৰ আৰু
একো নাই |


আগমন --- পল্লৱ কুমাৰ নাথ

আজি শৰতে আহি দুৱাৰত টোকৰ মাৰিছেহি...
শুভ্ৰ কোঁৱলিৰ ভাষাৰে !
বুকুৰ নিশব্দ খিৰিকীৰে সোমাই আহিছে তাইৰ আবাহন ।
মোৰ আশাজ্জল চকুত...
তাইৰেই অপেক্ষা ।
আৰু তাইৰ হৃদয়ৰ নিভৃত কোনত...
মৰমৰ চাক'নৈয়া..!


শেৱাঁলি --- পল্লৱ কুমাৰ নাথ

পদুলিমুখৰ দুৱৰি লানীত নিশব্দ ভাবে পৰি ৰই...
শৰতৰ কুঁৱলীৰে সেমেকি ।
হেঙুলি সুৰুজৰ আভাৰে আলোকিত হৃদয়লৈ
মই বিচাৰি যাওঁ তাইৰ সুবাস ।
এক অভিসাৰী অভিলাষ ।


আই --- মৃদু জোনাক পয়োভৰ

আই ! সৰুতে যে গাইছিলি
সেই নিচুকনি গীততি
শিয়ালী এ নাহিবি ৰাতি
তোৰে কাণ কাটি লগামে বাতি
আকৌ এবাৰ গা চোন
তোৰ নিচুকনিত
কিজানিবা টুপনি যাম....
বাৰী লোৰোকোতে হুলে বিন্ধাত
উৰে ৰাতি যে উচুপিছিলো
তোৰ দুহাতৰ পৰশতেইটো
আৰোগ্য হৈছিলো মই
যৌৱনৰ বলীয়া বানত আজি
বিষাদ পূৰ্ণ মোৰ হৃদয়
বোলাই দে চোন
তোৰ দুহাতৰ পৰশ....
অংকৰ চাৰৰ বেতৰ কোবত
চেনা চেন হৈছিল যে মোৰ দুভৰি
তোৰ মৰমেই দেখোন শুকুৱাইছিল মোৰ ঘা
সময়ৰ প্ৰহাৰত আজি
শৰীৰত মোৰ অজস্ব্ৰ ঘা
আকৌ দে চোন আই
মৰম নামৰ হেই ঔষধকন.....
পিতাইৰ ৰঙা চকু দেখি
দুষ্টালি পাহৰি যে
তোৰ আঁৰ লৈছিলোগৈ
আজি হেজাৰ অচিন চিনাকী
ৰঙা চকু মোৰ সন্মুখত
দে না আই,
তোৰ চাদৰৰ আঁৰ লওঁ.....
সমনীয়াৰ সতে খেলোতে
ফাটিছিল যে মোৰ প্ৰিয় সেউজীয়া চোলাটো
তই সেইটো সি দিছিলি
আজি যৌৱনৰ প্ৰবল ধুমুহাত
নেচা নেচ মোৰ হৃদয়
আকৌ সি দে না আই........
+++++++++++++++++++++++++++++
কবি :: মৃদু জোনাক পয়োভৰ
ঠিকনা :: বকুলনী , দুলিয়াজান


প্ৰেৰণা --- মৃদু জোনাক পয়োভৰ

সফল ব্যক্তিৰ সফলতাৰ আঁৰত বোলে
অন্য এজন ব্যক্তিৰ প্ৰেৰণা লোকাই থাকে
কথাষাৰ বাৰু সঁচা নেকি ??
মোকো প্ৰেৰণা দিবলে এজন আপোন আছে
কিন্তু ,মই দেখোন সফল নহয়....
তেওঁ কয় "সফলতাৰ বাবে ধৈয্যৰো প্ৰয়োজন"
কিন্তু , কিমান দিন আৰু ধৈয্য ধৰিম ??
মোৰ প্ৰেৰণাৰ উৎস আজি শৰশয্যাত
 তেওঁক বাৰু মই হেৰুৱাম নেকি ?
তেওঁক হেৰুৱালে ভগ্ন হব নেকি ,
মোক সফল কৰিব খোজা তেওঁৰ সপোন ....!!
আৰু কিমান ধৈয্য ধৰিম ?
কেতিয়াকৈ লগ পাম সফলতাক ?
তেতিয়া নেকি ,
যেতিয়া মোৰ সফলতাৰ বাবে
উন্মাদ হবলৈ
মোৰ কাষত নাথাকিব
মোৰ প্ৰেৰণা........
++++++++++++++++++++++++++++++
কবি :: মৃদু জোনাক পয়োভৰ
ঠিকনা :: বকুলনী , দুলিয়াজান


তুমি দুচকুত কাজল ল'লে --- মৃদু জোনাক পয়োভৰ

তুমি দুচকুত কাজল ল'লে
মোৰ হৃদয়ত আউল লাগে
তোমাৰ মেঘেৰীয়া খোপাত
মোৰ হেপাঁহবোৰ ফুলে
চিঙি নিদিবা দেই
সেই গোলাপৰ কলিতি
মৰহি যাব মোৰ আশা...
তোমাৰ হাঁহিটিয়ে
মোৰ বুকুতে বিন্ধে
তোমাৰ পৰশত
প্ৰাণ পাই উঠে
মোৰ মৃতপায় বুকুখন
এনে লাগে যেন ,
পুনৰ সেউজ হ'ব
মোৰ প্ৰেমৰ কঠীয়া....
মোৰ হৃদয়ৰ পথাৰখনত.....
++++++++++++++++++++++++++++
কবি    :: মৃদু জোনাক পয়োভৰ
ঠিকনা :: বকুলনী , দুলিয়াজান


নাটক --- শ্ৰী কিশোৰ বড়ো

চকুৰ তৰা দুটা প্রাণ  পোৱাৰ পৰা
চেতনাই চিন্তাৰ  অভ্যন্তৰত সোমাই যোৱাৰে পৰা
মই দৰ্শক হৈ আছো  এখন নাটকৰ
অবিৰত চলি আছে নাটকখন
যৱনিকা পৰা নাই
এখন ঘৰৰ কাহিনী
এজনে এটা ঘৰ ল’লে দাবি কৰি
আন এজনকো লাগে এটা  ঘৰ
এটা চৌহদতে প্রত্যেক জনেই একো একোটা ঘৰৰ দাবিদাৰ
চেলু ল’ই চুবুৰীয়া ঘৰৰ সদস্যই
কথা লগাই ঘৰখন ধ্বংস  কৰাৰ
শীতল ব্লুপ্রিন্ট তৈয়াৰ কৰিছে
সদস্যৰ অংগবোৰৰ  সিৰা-উপসিৰাত
সোমাই অংগৰ জীৱন নাশ  কৰিছে
কেইটামান অংগৰ গোট  আছে
সেই গোটবোৰে নিজকে  নায়ক বুলি ভাবি মুৰব্ৱীক খলনায়ক সজায়
মুৰব্ৱীয়েওঁ নিজকে নায়ক বুলি ভাৱে
মুঠতে প্রতিজনেই  একো একোজন নায়কৰ লেবেল  মাৰে
চুবুৰীয়া  ঘৰে ইয়াৰ ছেগ্ বুজি
চৌহদৰ সীমা ঠেলে
মুৰব্ৱীজনে  সাত সাগৰ তেৰ’ নদীৰ
সীপাৰৰ পৰা  কয় সকলো ঠিক হৈ যাব
বাৰে বাৰে কৰে ঘূৰণীয়া মেজমেল
অবিৰত চলি থকা নাটকখনৰ
মই দৰ্শক হৈ আছো
কাৰণ মোৰযে প্রশিক্ষণ নাই অভিনয়ৰ
নাটকখনৰ নাম “অসম”…….।।
+++++++++++++++++++++++++++
কবি :: শ্ৰী কিশোৰ বড়ো
ফোন নং :: ৯৮৫৪৪৯৪৩৫২
ঠিকনা :: লোঃ গোঃ বঃ আঞ্চলিক মানসিক স্বাস্হ্ প্রতিস্হান
তেজপুৰ,শোণিতপুৰ,অসম


সময় --- শ্রী কিশোৰ বড়ো

সময়ৰ জপনামুখত
প্রতিপল ভজন ভাগ-বটোৱাৰাৰ কোৰ্হাল 
মোৰ বুকুৰে পাৰ ভাঙি আহিছে ভয়াৰ্ত যৌবনানৈ
আন্ধাৰে আবৰা তাৰ গা
হুমূনীয়াহ আৰু চিৎকাৰেৰে ভৰপূৰ দূপাৰ 
হাতত হাত ধৰি আগুৱাও বলা
কাকো কেৰেপ নকৰাকৈ
আমাৰ স’তে মিলিব সেউজীয়া এখনি পাহাৰ 
চহৰে-নগৰে বলিছে ছোৱা উছৃংখলৰ বতাহ
ঘনে ঘনে ল’ও বলা ভালপোৱাৰ উশাহ……….
++++++++++++++++++++++++
কবি :: কিশোৰ বড়ো
ফোন নং :: ৯৮৫৪৪৯৪৩৫২
ঠিকনা :: লোঃ গোঃ বঃ আঞ্চলিক মানসিক স্বাস্হ্ প্রতিস্হান
তেজপুৰ,শোণিতপুৰ,অসম


হৃদয়ৰ স্বাধীনতা --- ৰিমকি ভাগৱতী

অ মোৰ আত্মীয়ৰ-শ্ৰেষ্ঠ,
আহা আমি এক অলিখিত চুক্তিত সাক্ষৰ কৰো...
আৰু আজিৰ পৰা দুয়ো দুয়োৰে,
অচিনাকী হঁও !
তুমি আৰু নিচুকাব নালাগে,
মোৰ অভিমানেৰে জুৰুলা হিয়া,
মোৰো মৰম জৰীয়ে বান্ধি নাৰাখে
তোমাৰ সপোন আতুৰ জীয়া |
আজিৰ পৰা মুক্ত কৰিলো তোমাক,
মই মোৰ প্ৰতিটো প্ৰেমৰ আব্দাবৰ পৰা,
ময়ো উদযাপন কৰিম
আজি  মোৰ হৃদয়ৰ স্বাধীনতা ||
+++++++++++++++++++++++++++++++
Rimki Bhagawati
Counsellor,ICTC
Morigaon Civil Hospital


বিলম্বনা স্বাধীনতা --- কিশোৰ বড়ো

চৰাই এজনী ঢপঢপাই আছে,
বেদনা বিহব্বল চকুপানীত মৰহি গৈছে
উৰিব বিছৰা পাৰ্থিব হেঁপাহ …………..
সি যে উৰিব পৰা নাই
তাৰ পাখি দুখন কটা  …………………….।
++++++++++++++++++++++
কবি ::  কিশোৰ বড়ো
ফোন নং :: ৯৮৫৪৪৯৪৩৫২
ঠিকনা :: লোঃ গোঃ  বঃ আঞ্চলিক মানসিক স্বাস্হ্ প্রতিস্হান
তেজপুৰ,শোণিতপুৰ,অসম


কুঁৱলী --- হেমেন নাথ

কুঁৱলীৰ
আচ্ছাদন ফালি শৰত্‍
নামি আহিছে
নিঃসঙ্গতাৰ ডাৱৰ ফালি আহি
মোক
নিচুকাবলে'
এতিয়া তেওঁ নাই
অথচ মই জানো মোৰ হুমুনিয়াহৰ সিটো পাৰে
তেওঁ ৰৈ আছে
একাঁজলি
শেৱালীৰে
অনুপমা...
মোৰ
শৰত্‍ কুঁৱৰী
++++++++++++++++++++++++++++
কবি :: হেমেন নাথ


চিত্রলেখা --- দাদুল ভূঞা

এখন ছবি আকি দিয়াচোন,
সেই যে হাঁহি থকা ৰাংঢালী জনী কাজল
সনা চকুযুৰিৰ
দিপলীপ চাওনি।
যোৱাৰাতি তেওঁ দেখা দিছিল সপোনত,
হিম শীতল নিয়ৰত তিতি বুৰি আহিছিল
তেওঁ ।
মোৰ হৃদয়খন শেৱালি,
শেৱালি গোন্ধাইছিল, তেওঁ মোৰ বুকুত
গুজি দিছিল সর্বস্ব সুখ ,অনুভুতি ।
মই তৱধ লাগি তেওঁক চাই ৰৈছিলো, চাই
ৰৈছিলো তেওঁৰ কঁহুৱা কোমল হাঁহি ।
তেওঁৰ মেঘালি চুলিতাৰিত
শুকুলা মেঘবোৰে উজাই আহিছিল, আৰু মোৰ
বুকুৰ ঘাটত জোনাকে আহি গা ধুইছিল ।
মই জোনাকৰ সীমনাইদি যমুনাৰ
পাৰলৈ ঢাপলি মেলিছিল,
ওৰে ৰাতি তেওঁক বাহীঁৰ সুৰত
নিচুকাইছিলো,
পদূলিৰ তলসৰা শেৱালি জাকৰ লগত,
তেওঁয়ো খিলখিলাই
হাঁহি হাঁহি আতৰি গৈছিল, পুৱাৰ
এচেৰেঙা ৰ'দে আহি মোৰ চকুৰ
পতা জোকাইছিল ।
স্মৃতিৰ চৰাই এজাক হৈ তেওঁক উৰি যাব
নিদিও চিত্রলেখা, তুমি আকি দিয়াচোন
সেই ছবি সেই মাতাল ৰাতিৰ স্নিগ্ধ
শাৰদী ৰানী ।
+++++++++++++++++++++++++++
কবি :: দাদুল ভূঞা
জিলা:- শোনিতপুৰ,গহপুৰ(মাগনি)
মো:-৭৮৯৬৫০৬১৫৫/9859289325


তুমি কিয় বুজিবলৈ চেষ্টা নকৰা --- মৃদু জোনাক পয়োভৰ

তুমি কিয় বুজিবলৈ চেষ্টা নকৰা,
তোমাৰ প্ৰতি থকা মোৰ হিয়াৰ আকোলতাক ..
শিল হৈ যোৱা মোৰ হৃদয়ৰ পথাৰখনত ,
কেতিয়াকৈ নমাবা তুমি
প্ৰেমৰ এজাক খেয়ালী বৰষুণ |
এহেজাৰ এটা সপোণে
মোৰ হৃদয় উকমুকাই আছে,
কেতিয়াকৈ আহিবা তুমি
মোৰ হৃদয়ৰ পথাৰখন
সেউজীয়া কৰিবলৈ..
তুমাক নিজৰ কৰাৰ হেপাঁহতে
অচিন পথেৰে গতি কৰিছো....
তুমিহীণ হিয়াৰ মোৰ জীৱণৰ কথা
কাক শুণাওঁ আজি
মোৰ হৃদয়ৰ বেথা...
তুমি কত বুজিবা মোৰ দোষবোৰ,
তুমি জানো কেতিয়াবা উদযাপণ কৰিছা
বিষাদ ভৰা আউসিৰ নিশা...
তোমাক লৈ ৰচা সপোনবোৰ
নিগৰাই দিছো মোৰ ডায়েৰীত
তোমাৰ ভাৱনাতেই লিখিবলৈ শিকিছো কবিতা.....
?
তুমি নিঃসংগ নোহোৱালৈকে,
মই হেনো ৰব লাগিব ....
মই জানো ,
এতিয়া সময়বোৰ মোৰ নহয়
এদিন চাবা ,
ই তোমাৰো হৈ নাথাকে...
তেতিয়াহে চাগে বুজিবা
মোৰ হৃদয়ৰ আকোলতাক....
পাছে , সিদিনালৈ.....
পাহৰিম মই তোমাৰ স্মৃতিকো
শেষ হব মোৰ সকলো আশা |
চিটাত পৰি ৰব মোৰ দেহটো...
জিৰামগৈ মই মৃত্যুৰ শেথেলিত..
চিৰদিনলৈ.....
!
হিয়া উজাৰি কান্দিলেও,
বিচাৰি নাপাবা মোক....
কাষত নাথাকিম মই,
মচি দিবলৈ তোমাৰ দুচকুৰ অশ্ৰু..
মাথো ,
আকাশৰ তৰা হৈ
চাই ৰম তোমাক
নিলগৰ পৰা.....
+++++++++++++++++++++++++++++
কবি    :: মৃদু জোনাক পয়োভৰ
ঠিকনা :: বকুলনী , দুলিয়াজান


মা --- মৃদু জোনাক পয়োভৰ

তোমাৰ বুকুৰ সেউজীয়াত
সিদিনা ফুল হৈ ফুলিছিলো মই..
তোমাৰ চাদৰৰ আঁচলৰ তলত,
তোমাৰ কোলাত জিৰণী লৈ
দেখা পাইছিলো এই পৃথিৱীখন..
কিমান যে কষ্ট ভোগ কৰিছিলা,
তুমি মোৰ বাবে..
সহ্য কৰিছিলা বহু বেদনা...
মা...!
বৰ শীত অনুভৱ কৰিছিলো এই পৃথিৱীখন,
তুমি মোক সাৱতি লৈছিলা |
ভয় খাই যেতিয়া কান্দিছিলো,
তুমি মোক নিচুকাইছিলা |
মোৰ দুখত দুখী হৈছিলা তুমি,
আৰু সুখত সুখী...
তুমিয়েইটো উপহাৰ দিলা মোক,
মোৰ জীৱন, মোৰ ভাষা,
মোৰ দেশ আৰু বহুতো....
তোমাৰ ঋণ কিদৰে পৰিশোধ কৰিম আই...??
আজীৱন ব্যক্ষ্মচাৰী হৈ...
নে অন্য কিবা কৰি...
তোমাৰ ঋণ পৰিশোধ কৰাৰ
ক্ষমতা মোৰ নাই...
আছে মাথো তোমাৰ চৰণত দিবলৈ,
মোৰ এটোপাল অশ্যু অঞ্জলী…
তাকে লবা তুমি,
পুত্ৰ স্নেহ বুলি আকোঁৱালি......
++++++++++++++++++++++++++
কবি  :: মৃদু জোনাক পয়োভৰ
ঠিকনা ::  বকুলনী , দুলিয়াজান


কলম --- মৃদু জোনাক পয়োভৰ 

দেউতাই চিনাকী কৰি দিছিল,
মোক তাইৰ সতে....
সৰুতেই....
মোৰ অবাক চাৱনিত,
তাই বাৰু মোক
লাজ কৰিছিল নেকি ?
মোৰ কোমল হাতৰ স্পৰ্শত
তাই হৈছিল নেকি শিহৰিত ?
কিমান যে কষ্ট দিছিলো
নিসংগ কৰি এৰি থৈ আহিছিলো
COLLEGE অথবা CANTEENOR TABLEOT
কিমান ৰাতি নিসংগতাৰে যে কান্দিছিল
তাইক এবাৰলৈয়ো নিচুকুৱা মোৰ মণত নপৰে
তথাপিও তাই মোৰ লগ এৰা নাছিল
বাৰে বাৰে প্ৰতাৰিত হৈয়ো
মোৰ কাষলৈ দৌৰি আহিছিল তাই
কিয় বাৰু মই বুজা নাছিলো
তাইৰ আকোঁলতাক...
চেহ...কথাবোৰ ভাবিলে আজি
অশ্ৰু বৰষে মোৰ দুচকুত
কিমান স্বাৰ্থপৰ মই
অ মোৰ প্ৰিয়া ক্ষমা কৰিবা
এতিয়াৰ পৰা আৰু মই
তোমাক দোষ নিদিওঁ
মই তোমাক ভালপাই পেলাইছো
অ' মই তোমাৰ প্ৰেমত পৰিছো
এতিয়া তুমাৰ অবিহণে
স্হবিৰ মোৰ জীৱন
তুমাৰ গইনাতে সাজিব বিচাৰো
এখন তৰোৱাল....
যিয়ে ফালি নেছানেছ কৰিব
অনীতি, ব্যাভিচাৰক.....
[ মোৰ প্ৰিয় কলমটোৰ স্মৃতিত কবিতাতো উছৰ্গা কৰিলো | আজি তুমাক হেৰুৱাই
দুখী মই | পাৰা যদি সোনকালে ওভতি আহিবা প্লিজ ,মোক ক্ষমা কৰি দিয়া
| গোটেইখন বিচাৰি তহিলং কৰিলো ,তথাপিয়ো তুমি ধৰা দিয়া নাই | কিয় ?? কিমান
আৰু অভিমান কৰিবা ? জানাইছোন তুমাৰ অবিহনে শেষ হব মোৰ সপোন |  প্লিজ ওভতি
আহা.....]
+++++++++++++++++++++++++++++++++
কবি ::  মৃদু জোনাক পয়োভৰ
ঠিকনা  :: বকুলনী ,দুলিয়াজান


পিতাই --- মৃদুল শইকীয়া (মৃদু জোনাক পয়োভৰ)

পিতাই অ'
তইয়েই ক'চোন ?
তোৰ ঋণ মই
কিদৰে পৰিশোধ কৰো ?
মোৰ বুলিবলৈ
আছিল যি দুটুপি চকুলো
সেইয়া আইৰ নামতে
উৰ্ছগা কৰিলো
এতিয়া মোৰ দুহাত শূণ্য
তইয়েই ক' পিতাই
কি দিওঁ তোক ?
তই নালাগে বুলিলেই হ'বনে !
মোৰ সৃষ্টিত
তোৰ জানো ত্যাগ কম আছিল
তইয়েইটো পঢ়াইছিলি মোক
জীৱনৰ আদিপাঠ
তোৰ গইনাতে
ক্ৰমাত থিয় হব শিকিছিলো মই
তোৰ দুহাতক সাৰথি কৰি
ৰচিবলৈ শিকিছিলো সপোনবোৰ
এইয়া জানো মোৰ বাবে
সামান্য হব পাৰে ?
লুটিয়াই যাওঁ যদি
স্মৃতিৰ পৃষ্ঠাবোৰ
সকলোতেই দেখোন
তোৰেই সানিধ্য পাওঁ
ক' পিতাই
কি দিওঁ তোক.....
+++++++++++++++++++++++++
কবি    :: মৃদুল শইকীয়া (মৃদু জোনাক পয়োভৰ)
ঠিকনা :: বকুলনি, দুলিয়াজান


জোনাকী --- মৃণালৰাজ কলিতা

জোনাকী তুমি ইমান উতলুৱা
একে ঠাইতে কিয় বাৰু নৰোৱা,
পচোৱাৰ লগত মিলিব খোজা
ক’ই দুয়ো-দুয়োৰে মনৰ বতৰা,
আকাশত জিলিকা তৰাৰ দৰে
তুমিয়ো জিলিকিব খোজা
বিৰিখৰ পাতে পাতে......
দিনৰ দিনটো থকা দুবৰিত বাগৰি
গধূলী হ’লেই অহা পথাৰ উপচি
তোমাক দেখিলেই মোৰ
উভতি আহে ল’ৰালি,
তোমাৰ লগত থকা 
উমলি-জামলি ।
কোৱাচোন বাৰু
আজিওঁ উমলিবানে
হাতে হাত ধৰি
তোমালৈ ৰৈ আছো
মই নিশব্দে, নিৰৱে.........
+++++++++++++++++++++++++++++++
মৃণালৰাজ কলিতা
গাওঁ- সুৱণখাটা
জিলা- বাকচা, অসম
ফোন- ৮৮১২৮৬৩৩৯৩


ওৰণি --- দাদুল ভূঞা

ৰভাৰ তলিত তেওঁ ওৰণি খনৰে
ঢাকিছিল তেওঁৰ মুখ,
ওৰণিৰ তলত লাজ
লাজকৈ হাহিঁ এটা মাৰিছিল
ন-কইনা জনী হৈ আহিবৰ দিনা
দেউতাই দেখা নাছিল তেওঁৰ মুখ
তেওঁৰ তিলফুলীয়া ওঁঠৰ হাহিঁ।
লাহে লাহে অচিনাকি ঘৰখন
চিনাকি হ'ল
অচিনাকি মানুহবোৰ চিনাকি হ'ল
তেওঁৰ ওৰণি খনৰ ফাঁকেৰে কপাল
দেখা হ'ল।
দেউতাক চাহ কাপ ওপৰৰ পৰাই দিব
পৰা হ'ল,
তামোলৰ বটাতো আনলৈ ঠেলি দিব
পৰা হ'ল।
লাহে লাহে ওৰণি খনৰ
ফাকেঁৰে জিলিকি উঠিল
নেঘেৰী কলডিলীয়া খোপা
তাৰ পিছত তেওঁৰ মেঘালি চুলী।
এতিয়া তেওঁ পাহৰিলে চাদৰ- মেখেলা,
পিন্ধিলে দেশী বিদেশী শাৰী,
শাৰীয়েও আমুৱালে
তেওঁ পিন্ধিলে ৰঙা, নীলা চুইজাৰ
নাইবা কূর্টা,
কপালৰ ৰাঙলী জোনটো হেঁৰাল চুলিৰ
ফাকঁত।
এতিয়া ৰাংঢালী পখিলী জনী হৈ ঘূৰি ফুৰে তেওঁ
এৰাল চিঙা ডেকাবোৰে লগ
পালে জোকাই তেওঁক।
তেওঁৰ খং উঠে,তেওঁ আহি মোক কয়,
মই কওঁ বোৱাৰী সাজ যোৰ
পিন্ধি চোৱাচোন এবাৰ ,
মাজ কপালত আকি লোৱাচোন
পূর্ণিমাৰ জোন।
তেঁও ওঁঠ বিকতাই তাচিল্যৰ
হাহিঁ এটা মাৰে
তেতিয়া মই কওঁ আকৌ এবাৰ ন-
কইনা জনী হৈ চোৱাচোন
সেই বোৱাৰী,বোৱাৰী লগা পোচাক যোৰ
পিন্ধি
এবাৰ মুকলি আকাশৰ তললৈ গৈ চোৱাছোন।
++++++++++++++++++++++++++++++
কবি :: দাদুল ভূঞা
জিলা:- শোনিতপুৰ,গহপুৰ(মাগনি)
মো:-৭৮৯৬৫০৬১৫৫/9859289325


মা --- ৰিমকি ভাগৱতী

হে ঈশ্বৰ মোৰ পৃথিৱীৰ... 
কিমানখন আকাশ সামৰি, 
হৃদয়ৰ বাবে সাজিছা ঘৰ |
কেনেকৈ ভাৰ বান্ধিলৈছা সাগৰ সদৃশ মমতা... 
কোনেনো দিলে তোমাক হিমালয়ৰ দৰে স্থিতপ্ৰজ্ঞতা
প্ৰলয়ংকৰি সময়ে যেতিয়া ঠেকেচি যায় জীৱন....
দেউতাই দিয়ে ছাঁ 
আৰু তুমি কোমল এজাক বৰষুণহৈ পুনৰ জীপাল কৰা জীৱন.....
হে ঈশ্বৰ মোৰ পৃথিৱীৰ 
মোৰ মা..........||
++++++++++++++++++++++++++
Rimki Bhagawati
M.no- 9401678547
Counsellor,ICTC
Morigaon Civil Hospital


শেৱাঁলি --- পল্লৱ কুমাৰ নাথ 

পদুলিমুখৰ দুৱৰি লানীত নিশব্দ ভাবে পৰি ৰই...
শৰতৰ কুঁৱলীৰে সেমেকি।
হেঙুলি সুৰুজৰ আভাৰে আলোকিত হৃদয়লৈ
মই বিচাৰি যাওঁ তাইৰ সুবাস ।
এক অভিসাৰী অভিলাষ ।
+++++++++++++++++++++++++++++++
কবি :: পল্লৱ কুমাৰ নাথ ।
কাকী,নগাওঁ ।


আগমন --- পল্লৱ কুমাৰ নাথ

আজি শৰতে আহি দুৱাৰত টোকৰ মাৰিছেহি...
শুভ্ৰ কোঁৱলিৰ ভাষাৰে !
বুকুৰ নিশব্দ খিৰিকীৰে সোমাই আহিছে তাইৰ আবাহন ।
মোৰ আশাজ্জল চকুত...
তাইৰেই অপেক্ষা ।
আৰু তাইৰ হৃদয়ৰ নিভৃত কোনত...
মৰমৰ চাক'নৈয়া..!
++++++++++++++++++++++++++++++++++
কবি :: পল্লৱ কুমাৰ নাথ
কাকী, নগাওঁ


সোণৰ পঁজা --- মৃণালৰাজ কলিতা

দুখীয়াৰ সোণৰ পঁজা
আছে তাত সুখৰ মেলা
হাঁহি-ধেমালীৰে ভৰা
দুখীয়াৰ সোনৰ পঁজা ।
দিন-ৰাতি কাতি কৰি
কাম কৰে মিলিজুলি
নাই তাত ভাগ-বতৰা
দুখীয়াৰ সোনৰ পঁজা ।
দুহাতেৰে কৰে কাম
মাটিত পেলায় কপালৰ ঘাম
সপোনৰ নাই আশা
দুখীয়াৰ সোনৰ পঁজা ।
টকাৰে কৰা কামবোৰ
পছন্দ নহয় সিহঁতৰ
লাগে মাথো শ্রমৰ সুধা
দুখীয়াৰ সোনৰ পঁজা ।।
+++++++++++++++++++++++++
মৃণালৰাজ কলিতা
গাওঁ- সুৱণখাটা
জিলা- বাকচা, অসম
ফোন- ৮৮১২৮৬৩৩৯৩


স্বনিৰ্বাসন --- ৰিমকি ভাগৱতী

মই স্বনিৰ্বাসন লৈছো,
আজি তোমাৰ প্ৰেমৰ দুনিয়াৰ পৰা |
যদিওবা কথা আছিল খোজত খোজ থৈ,
জীৱন সৰোৱৰ পাৰ হোৱাৰ ||
তোমাৰ পৃথিৱীৰ
জাক-জমকতাতে
হৰুৱাই পেলালো মই মোৰ সপোনৰ ৰং,
তমসাগ্ৰস্ত দুচকুলৈ মই
আৰু বগাব নোৱাৰো
তোমাৰ আকাংক্ষাৰ পাহাৰ,
এতিয়া যে হৃদয় মোৰ পক্ষাঘাতত জুৰুলা ...
সুখ-দুখৰ দুয়োতি পাত্ৰ পূৰ্ণ হোৱাৰ পাছত উপলৱ্ধিয়ে চিঞৰিছে জীৱনৰ অৰ্থ হীনতাৰ গান,
আৰু  মই স্বনিৰ্বাসন লৈছো,
আজি তোমাৰ প্ৰেমৰ দুনিয়াৰ পৰা ||
+++++++++++++++++++++++++++++++
Rimki Bhagawati
Counsellor,ICTC
Morigaon Civil Hospital


অনুপমা --- হেমেন নাথ

যেতিয়া
ওলাই যাওঁ
তেওঁ
বুকুত থাকে 
আহি দেখো
তেওঁ ৰৈ আছে মোলে' 
মোৰ বিষাদৰ দিনলিপিত তেওঁ সানে ভালপোৱাৰ ফাকু 
উদং
মোৰ পথাৰত
তেওঁ সিঁচে
স্বপ্নৰ শইচ 
অনুপমা,
যিয়ে অনন্ত সম্ভাৰেৰে ভৰাই তুলিছে মোক
তেওঁক দিবলে' অযুত
ভালপোৱাৰ
বাহিৰে
আৰু একো নাই  |
+++++++++++++++++++++++++++++++
কবি :: হেমেন নাথ


মই ডামিনীয়ে কৈছো --- দাদুল ভূঞা(জোনাক)

তিল তিলকৈ মৃত্যুৰ ক্ষন গনিছ
 আন্ধাৰ কাৰগাৰৰ বুকুত,
মৰি মৰি তহঁতে জীয়াতু ভূগিছ
শূন্যত ওলমিছে তহঁতৰ জীৱন, যৌৱন।
কামাতুৰ পুৰুষ তহঁত,
আন্ধাৰৰ এৰাতি তহঁতে খিলখিলাই হাঁহিছিলি
অকলশৰীয়া নাৰীৰ ওপৰত
 তহঁতে দেখাইছিলি,
 তহঁতৰ যৌনাংগৰ বীৰত্ব।
জনশূন্যতাৰ বুকুত চিঞৰি চিঞৰি কান্দিছিলো মই,
তহঁতৰ পাশৱিক কামনাত
বাট হেৰুৱাইছিলো ৰঙীন জীৱনৰ।
তহঁতৰ বাবে আজি স্বর্গগত মই,
স্বর্গৰ অপেস্বৰী হৈ হাঁহি হাঁহি চাই আছো,
চাই আছো তহঁতে মৃত্যুৰ ক্ষন গনাৰ মুহুর্ত।
হে' মহামান্য আদালতৰ জর্জ চাহাব
আপোনাক শত সহস্র ধন্যবাদ।
আজি মই শান্তি লভিছো,
 মোৰ হৃদয়ত দাওঁ দাওঁকৈ জ্বলি থকা
তেজাল জুইকুৰা অলপ শীতল হৈছে।
মই ডামিনীয়ে কৈছো জর্জ চাহাব,
সিহঁতক নপুংস কৰি ফাঁচী দিয়া হওক,
সিহঁতৰ লোভাৱিষ্ট চকু যোৰিক বিনাশ কৰা হওক,
 সিহঁতৰ কামার্ত্ত ওঁঠ জুৰিত শূল ভৰাই দিয়া হওক।
তেতিয়া হয়তো জন্ম নহ'ব সিহঁতৰ দৰে কামাতুৰ পুৰুষ,
ধর্ষিতা নহ'ব মোৰ দৰে অবলা নাৰী।
মই ডামিনীয়ে কৈছো....
ঐ নিল্লর্জ্জ কামাতুৰ পুৰুষ ।
তহঁতৰ মৃত্যুৰ ঘোষনা শুনি,
মই হাঁহি হাঁহি
আজি ৰাজসূয় যজ্ঞ পাতিছো।
++++++++++++++++++++++++++++++
কবি ::  দাদুল ভূঞা(জোনাক)
জিলা:- শোনিতপুৰ,গহপুৰ(মাগনি)
মো:-৭৮৯৬৫০৬১৫৫/9859289325


প্ৰলয় --- মৃণালৰাজ কলিতা

প্ৰলয়ৰ হিংসুক প্ৰাণ
সহিব নোৱাৰা তেজৰ জোৱাৰ,
কিমান দিন বিয়পি থাকিব.........
অসমীৰ বুকুত তেজৰ বান,
নাহে নেকি আলিংগন
পাখি মেলা আকাৰ ধল
মিলনৰ মধু ক্ষণ ???
আইতাৰ মুখৰ সাধু
শেঁতা পৰা তনু
কোনে চাবহি ঘুৰি
আজি কাৰোৱেই নাই আজৰি,
পদূলিমুৰৰ আল-ফুলিয়া
শেৱালীৰ শুভ্র বুকু,
জুখি চাবহি কোনে
সবায়ে খেলিছে মাথোন
ৰক্ত তেজৰ ফাকু ।।
++++++++++++++++++++++++++
কবি :: মৃণালৰাজ কলিতা
গাওঁ- সুৱণখাটা
জিলা- বাকচা, অসম
ফোন- ৮৮১২৮৬৩৩৯৩


হৃদয়ৰ হাবিয়াস --- মৃণালৰাজ কলিতা

হৃদয়ৰ হাবিয়াস
পৰ্ব্বতৰ শিখৰ
দূৰণীৰ মনোমোহা ছবি,
সেমেকা ওঠত
জিলিকি উঠে
সপোন কাজলনৰঙী ।।
উজাগৰি ৰাতিৰ
স্নিগ্ধ সপোন
জোৱাৰৰ অতব্য ধবনি,
আলফুলীয়া দুহাত
বিলয়ৰ হেঁপাহ
ব্যাকুল হৃদয়-বাণী ।।
ওখৰা-মখৰা
কাঁইটীয়া বাট
খোজে প্রতি অসহায়ী,
পথভ্রষ্ট্য পথিক
সংগীবিহীন চগা
ব্যৰ্থ মন-অনুৰাগী ।।
প্রচন্দ ধুমুহা
নিঃসংগ আকাশ
ল’বানে জোনৰ ওৰণি,
একাজলি মৰমৰ
একাজলি চেনেহৰ
মাথোন তুমিয়েই শুভাকাংশী ।।
++++++++++++++++++++++++++
কবি :: মৃণালৰাজ কলিতা
গাওঁ- সুৱণখাটা
জিলা- বাকচা, অসম
ফোন- ৮৮১২৮৬৩৩৯৩


স্বপ্ন --- মৃণালৰাজ কলিতা

আকাশৰ বিশালতাত
হৃদয়ৰ গান,
সেউজী শোভাই আনে
স্বপ্ন নিজান,
সেই স্বপ্নত ভাঁহি উঠে
আকঁলুৱা পৰাণ,
সাৰ পাই উঠি দেখো
খিৰিকীৰ ফাকেৰে জুমি
নিৰীহ চৰাইৰ গান ।
ঘড়ীটিয়ে সুকিয়াই
বিদাই দিয়া স্বপ্নৰ ৰাত্রি,
আকোঁৱালি লোৱা
দিঠকক মাতি,
তেতিয়াহে বুজিবা
জীৱনৰ মায়া কি ।।
+++++++++++++++++++++++++++
কবি :: মৃণালৰাজ কলিতা
গাওঁ- সুৱণখাটা
জিলা- বাকচা, অসম
ফোন- ৮৮১২৮৬৩৩৯৩


অসহ্য (কথা কবিতা) -- পল্লৱ কুমাৰ নাথ 

স্পেছিয়েল আলু পৰঠা আৰু বিৰিয়ানীৰ সুৱাদেৰে উৎফূল্লিত হৈ এটা মৃদু
সন্তুষ্টিপূৰ্ণ হাঁহিৰে 'পাঞ্জাব হোটেল'ৰ পৰা ওলাই আহিলো যোৱাকালি
ৰাতিপুৱা ন মান বাজিত । ৰাস্তাৰ সমীপত পাওতেই ৰৈ থকা এখন নতুন বগা এল্ট
কাৰৰ কাষেৰে দেখা পালো দুখন অসাধাৰণ ভৰি । কিছুদুৰ আগবাঢ়ি গৈ দেখিলো দুখন
হস্তীসদৃশ ভৰি লৈ অৱস হৈ বোকাতে বহি হাত পাতি থকা ব্যক্তি এজন । সকলোৰে
বাবে অত্যাৱশ্যকীয় বুলি বিবেচিত হোৱা ভৰি দুখন যেন তেওঁৰ বাবে হৈ পৰিছে
দূৰবোধ্য বোঁজা । গৈ তেওঁৰ ওচৰ পালোগৈ।
"কালি গোটেই ৰাতি বৰষুণত তিতিলো... তাতে আকৌ পুৱাৰ পৰা যিহে ৰদ দিছে !...
গাৰ শক্তিকণ একেবাৰে নাইকিয়াই হৈ গল...!"
এনেদৰে কৈ মোৰ প্ৰতি তেওঁৰ দুয়োখন হাত আগৱঢ়াই দি উঠাৰ চেষ্টা কৰিলে । মই
মোৰ আগ পকেটতে থকা কেচা পাচঁ টকাটো তেওঁৰ হাতৰ তলুৱা এখনত  লাগো লাগোকৈ
থলো ।
"ওলাই আহিছো ইন্টাৰভিও আছে...!"
তেওঁ দূৰ্ভীক্ষ জ্বৰ্জৰিত এটা হাঁহিৰে সন্তুষ্টি প্ৰাপ্তি দেখুৱাই মোলৈ
বিদায়ৰ সাংকেতিক মূৰ জোকাৰিলে । তেওঁৰ মুখমণ্ডলত ভাঁহি উঠিল নিসংগতাৰ
পূৰ্ণ ছবি ।
...দৈৰি গৈ নগাওঁলৈ যোৱা বাচ এখনত উঠিলোগৈ...!!!
কিছুদূৰ গৈ হে অনুভৱ কৰিলো...'আমি প্ৰত্যেকেই যে একো একোজন অকলশৰীয়া ব্যক্তি ' ।
++++++++++++++++++++
কবি  :: পল্লৱ কুমাৰ নাথ
কাকী,  নগাওঁ


তুমি মমতাজ --- দাদুল ভূঞা(জোনাক)

তুমি মমতাজ
মই ছাহজাহান
বাঃ কি মষ্টি, প্রেমৰ এই যোৰি।
আমাক প্রেমৰ বাবে নালাগে পার্কৰ
এন্ধাৰ এচুক
নালাগে যান্ত্রিক পৃথিৱীৰ যান্ত্রিক
ভালপোৱা।
আমাৰ বাবে শৰতৰ জোনাক ৰাতিয়েই
ভাল, ভাল সেউজীয়াৰ শস্যময় পৃথিৱী।
এখনি সচাঁ হৃদয়ৰ
সঁচা মৰম দিব পৰা
তুমি মোৰ মমতাজ,
আৰু মই ছাহজাহান।
মই তোমাৰ স্মৃতিত,
মোৰ হৃদয়ৰ পাৰ ঘাটত,
বনাই থম প্রেমৰ তাজমহল।
তুমি ৰ' লাগি চাই থাকিবা মোক আৰু মই
তোমাক ,
বাঃ কি মষ্টি, প্রেমৰ এই
মিঠা অনুভূতি।
++++++++++++++++++++++++++
দাদুল ভূঞা(জোনাক)
জিলা:- শোনিতপুৰ,গহপুৰ(মাগনি)
মো:-৭৮৯৬৫০৬১৫৫/9859289325


শুপ্ৰভাত--- মৃণালৰাজ কলিতা

আকাশৰ বেলিটি ৰংচুৱা হৈ ওলাইছে 
পদুলীমুৰৰ কৃষ্ণঁচূড়া জোপাৰ ওপৰেৰে,
বতাহেওঁ ঢৌ তুলি নাচিব ধৰিছে
নৈৰ দেও লগা পানীৰ সৈ’তে,
পখীবোৰ বিৰিখৰ ডালত গুণ-গুণাব ধৰিছে
যেন জগাই দিব খুজিছে
সেউজীয়া ধাননি পথাৰ,
নৈৰ কাণত বা লাগি হালি-জালি নাচ কঁহুৱা,
আকা-বেকা আলিবাট,
এটি-দুটি পাহিৰে নিৰ্মিত
এটি ধুনীয়া গোলাপ কলিৰ দৰে
হেঁপাহেৰে উপচি থকা মোৰ
হৃদয়ৰ কোঠালি ।।
+++++++++++++++++++++++
কবি :: মৃণালৰাজ কলিতা
গাওঁ- সুৱণখাটা
জিলা- বাকচা, অসম
ফোন- ৮৮১২৮৬৩৩৯৩


ধুমুহা --- দাদুল ভূঞা(জোনাক)

আন্ধাৰ ৰাতি এটা উত্যাপন কৰো মোৰ
জুৰলা জুপুৰা পজাঁটিত কুকুৰ এটাই
ৰাউচি জুৰে
ঘৰৰ পদূলিত।
ধুমুহা এজাক গিৰপ গিৰপকৈ পাৰ হৈ যায়
মোৰ শীতানৰ গাৰুটি কপে ভয়ত, মই মৌন
হৈ বহি থাকো
জানোচা কলিজা ফালি ওলাই আনিব তেজ।
স্বতন্ত্রৰ নামত
এনেদৰে হেজাৰ জন গ'ল
আন্ধৰৰ ফটিকা পান কৰি
বুকুত তেজৰ কঁৰাল বান্ধি।
আজি মোৰ পিৰালিৰ
কাষেদি ধুমুহা এজাক পাৰ
হৈ গৈছে গিৰিপ গিৰিপ জোতাৰ শৱদত
কপি উঠিছে মোৰ ভগ্ন বুকু।
ধুমুহাইটো নুবুজে
নিচিনে মানুহ
গনতন্ত্রৰ বুতজোতাৰে গচকি থৈ যায়
নিৰপৰাধী হৃদয়।
পদোন্নতিৰ লালসাত নঁকপে দুহাত এফালৰ
পৰা ভাঙি মোহাৰি
থৈ যায় মৃত অরশেষ ।
+++++++++++++++++++++++++++
দাদুল ভূঞা(জোনাক)
জিলা:- শোনিতপুৰ,গহপুৰ(মাগনি)
মো:-৭৮৯৬৫০৬১৫৫/9859289325


অব্যক্ত --- চন্দনা শইকীয়া

মোৰ মৌন ওঁঠৰ ভাষা
তুমি জানো নুবুজা ?
হৃদয়ৰ পঞ্জীভূত
সকলো ভালপোৱা মাথো তোমাৰ
বাবেইতো সৃষ্টি হোৱা ! নকলেও
জানো নেদেখা
তোমাৰ কলিজাৰ ধপ্ধপনিৰ
প্ৰতিটো ছন্দত
নাছি উঠা মোৰ
মন আলফুলীয়া ?
তোমাৰ প্ৰেমৰ সুৰত
সুৰ মিলাই গোৱা
মোৰ হৃদয়মালিতা
তুমি জানো নুশুনা ?
++++++++++++++++++++++
কবি :: চন্দনা শইকীয়া
বশিষ্ট, গুৱাহাটি
ইমেইল :: Chandanamainasaikia@gmail.com


দিনবোৰ --- বিপুল চন্দ্ৰ আৰ্য্য

চিলমিলিয়া বৰষুণ
পানীৰে পথাৰ উপচি গল,
পুঠী দৰকিনাই দেও দি নাচিছে,
ভেকুলিয়ে টোৰটোৰাইছে
আনন্দত বাৰিষা আহিছে বুলি ।
পথাৰত ভূই,
বানপানীৰ উপদ্রপ ।
তথাপিও খেতিয়কৰ ৰঙীন স্বপ্ন ।
সেউজীয়া গাভৰু ধাননী পথাৰ ।
কাতি বিহু কঙালী,
ভোগালীৰ পিঠা পায়খৰ বতৰ ।
মন হেপাহেৰে ভৰা,
কহুবা, মদাৰ, পলাশ ফুলিলে
হাড় কপোবা জাৰ ।
বৰদৈচিলা মাকৰ ঘৰলৈ যায় ।
পাত সৰি ন-কুঁহিপাত ওলালে,
বহাগ, ৰঙালীৰ শুভেচ্ছা লৈ ।
বিহুত মোন চঞ্চল হল
মনত মাথো প্রেয়সীৰ উদ্বেগ
বিহুবান আৰু মৰমৰ উল্লেখ ।
+++++++++++++++++++++++++++++
কবি: বিপুল চন্দ্ৰ আৰ্য্য
গেৰুকাবাৰী, বঙাইগাঁও,অসম
ফোন নং ৯৭০৬৯৪৫২৮৩


নষ্টালজীয়া ---  বিপুল চন্দ্ৰ  আৰ্য্য

ক্র:মশ যৌবনৰ ডুবাৰদলিত
তাইৰ এতিয়া ভৰ বাৰিষা,
লাহী ককাল সেউজীয়া গাভৰু ।
দৃষ্টীত ঢালি  দিয়ে মদ, নিচা
ৰূপ লাবন্য যেন পকা আপেল,
হাঁহিলে আখৈ বিৰিখে
ওঠ তাইৰ গোলাপৰ পাহি,
দেহৰ আকৃতি পাহাৰ,গুহা,
তেজাল ডেকা ল’ৰা মই
ৰিপু বিলাক অস্হিৰ,
মাথো পান কৰিবলে হেঁপাহ
এয়াই মোৰ নষ্টালজীয়ানে.....?
++++++++++++++++++++++
কবি: বিপুল চন্দ্ৰ  আৰ্য্য
গেৰুকাবাৰী, বঙাইগাঁও,অসম
ফোন নং  ৯৭০৬৯৪৫২৮৩


মিলনৰ প্ৰতিচ্ছবী ---  বিপুল চন্দ্ৰ  আৰ্য্য

যোবনৰ ঢৌ সাগৰত পৰি
মন নদীত যোবাৰৰ আবৃত্তি,
হৃদয় চিহ্ন বিচিহ্ন
চকুত মাথো অশ্রুঅঞ্জলী ।
শোক অনুতাপত এটাই চিন্তা,
ওৰে দিনটো মাথো তাৰেই প্ৰতিচ্ছবী,
জীবনৰ প্রতিটো খোজতে
এৰিব নোবাৰা এক মায়ামোহ ।
মন নাওঁখন ছেদেলি-ভেদেলি,
হৃদয়ত মাথো এক প্রতিবিম্ব  ।
মিলনৰ দুটি হিয়াৰ আকাংখা,
কেতিয়ানো ফুলশর্য্যা হব,
দুজন মিলি একে শৰীৰ, প্রাণ আৰু মন ।
+++++++++++++++++++++++++++
লিখক: বিপুল চন্দ্ৰ  আৰ্য্য
গেৰুকাবাৰী , বঙাইগাঁও,অসম
ফোন নং : ৯৭০৬৯৪৫২৮৩


উজ্জ্বল গুচি এন্ধাৰ হ’ল --- উজ্জ্বল শৰ্মা

চিনি পাইছানে মোক ?
সেই যে ক্ষীণকৈ লাজকুৰীয়া ল’ৰাতো,
প্রতিতো কথাতে বেঙাৰ দৰে হাঁহি থকা
সেই যে অকৰাতো ।
অ’, মই সেই অকৰাতোৱেই কৈছো ।
এদিন এই বেঙাতোৰেই প্রেমত পৰিছিলা,
লাজকুৰীয়া হাঁহিটিতে ভোল গৈছিলা,
মোৰ অকৰামিবোৰতে প্ৰাণ খুলি হাঁহিছিলা ।
পিছত কি হ’ল ?
যে লাহে লাহে মোক সলনি কৰিব ধৰিলা ?
পৰিবৰ্তনৰ বতাহ এনেকৈ লাগিল যে,
হাঁহিত লাজ গুচি কপটতাৰ প্রতিফলন হ’ল,
অকৰা ল'ৰাতো লাহে লাহে চালাক হ’ল,
প্রিয় ৰঙটিও এতিয়া বগাৰ ঠাইত
ক'লালৈ সলনি হ’ল ।
সেইয়া বাৰু থিকেই আছে,
বতাহজাক গ’ল ।
পিছত, সেই বতাহৰ পম খেদি
বিচ্ছেদৰ আগমন হ’ল ।
তাৰপিছত চোন একোৱেই মোৰ হৈ ন’ৰল,
শেষত, লাহেকৈ মোৰ নামটিও
উজ্জ্বল গুচি এন্ধাৰ হ’ল।
+++++++++++++++++++++++++++
-উজ্জ্বল শৰ্মা
গুৱাহাটী
+919158545398


ৰেঙনি --- লতিকা কলিতা

দুখ মোৰ জীৱন লগৰী
সঁচাই, জানানে তুমি ?
দুখে মোৰ জীৱন আঁৱৰি ৰাখিছে ।
কিন্তু সুখ ক’তা ?
সুখেতো মোক কাহানিও দেখা দিয়া নাই ।
সুখ মোৰ অচিন পথিক স্বৰূপ ।
সুখলৈ মোৰ হাবিয়াস নাই ।
দুখো অৱশ্যে বিচৰা নাই,
তথাপি কেতিয়াবা সপোন দেখো......
সুখে মাতে মোক হাতবাঁউলি দি ।
তুমি তোমাৰ নিজৰ পথত অগ্রসৰ হোৱা
বিছাৰি পাবা এদিন সুখৰ দুৱাৰ দলি ।
যদি বিচৰা সুখৰ ৰেঙনি......
হ'বলৈ চেষ্টা কৰা তুমি স্বাৱলম্বী ।।
++++++++++++++++++++
কবি- লতিকা কলিতা
বৰিহাট, ভাল্লা
পিন-৭৮১১২৫


নিষিদ্ধ ভ্ৰুণ --- ৰাজীৱ কায়ষ্হ 

এনিশাৰ বীৰ্য উমত দিনবোৰে বাগৰ সলালে;
আশ্ৰয় উদৰত স্পন্দিত এটি ভ্ৰুণ ।
অংগ পোখালিম পথত
হেঙুৰৰ  হিল্লোল,
উদৰৰ ওৰণি
ঠেলিব খোজোতেই
ক্ৰমাৎ
দৃশ্যমান হ'ল:
"নিষিদ্ধ নাৰী ভ্ৰুণৰ ফলক"
বৈষম্যৰ ক্লীৱশীল   প্ৰাচীৰ...!
এবেগেত মান পিছুৱাই গ'ল
ভাড়াক্ৰান্ত ভ্ৰুণৰ পানচৈ....
বিঃদ্ৰঃ
মাতৃৰ পৰাধীন  উদৰৰ
পশ্চিমি প্ৰান্তৰ
কোনো বিষাক্ত কাঁইটত;
খুচি খাই খাই
ক্ষত-বিক্ষত হৈ
ভোগ্য জৰায়ু মুখত
শোণিতি
অস্তাচলৰ-আবিৰ
সানি সমাপ্ত
কৰিলে নিষিদ্ধ ভ্ৰুণৰ মৰ্মান্তিক কাহিনী ।"
+++++++++++++++++
কবিৰ ঠিকনাঃ ৰাজীৱ কায়ষ্হ ।
লাচিত নগৰ গুৱাহাটী-৭৮১০০৭
ফোন নং ঃ ৭৩৯৯১৪৬০৫৩


সপোন --- জিণ্টু্ হালৈ 

এটা সপোন দেখিছিলো ভালপোৱাৰ নৈত দুয়ো একেলগে 
উজাই যোৱাৰ মৰমবোৰ যত আমাৰ লগৰী হব
ভাবিছিলো তোৰ বুকুত সাঁজি লম
 ভালপোৱাৰ এখন ঘৰ মাঁথো মোৰ বাবে
কিন্তু সপোনবোৰচোন হঠাতে খহি গল
তই গুচি গলি অচিনা বাটেৰে মই নজনাকে
লগত লৈ গলি মোৰ সপোন, মোৰ হাহিবোৰ
কত গলি তই কাক সুধিম তোৰ ঠিকনা
আকো উভটি আহিবিনে
মোৰ সপোনবোৰ কাষত ৰাখি  তই  জানো সুঁখী হব পাৰিবি..
++++++++++++++++++++++++
জিণ্টু্ হালৈ
নলবাৰী,(পানীগাওঁ)
ফোন নম্বৰ: ৯৭০৭৫৩৬৪৫২,৭৩৯৯১০০৭১৯


অনুভৱ ৷৷ জিণ্টু্ হালৈ ৷৷ প্ৰেমৰ অনুভৱৰ অসমীয়া কবিতা

জীৱনৰ প্ৰতিটো পল-অনুপল
তোমাৰ নামতেই উচৰ্গিত
বুকুত নিৰৱে কিৰিলিয়াই উঠে
সপোন জাকে
যদিও নাজানো তোমাৰ অনুভৱ কি  ?????
তথাপিও......
হৃদয়ৰ দলিচাত আলফুলে
সাঁচি ৰখা মৰমবোৰ
নিগৰি ৰয় কেৱল তোমাৰ বাবে
কি ভুল আছিল মোৰ
কিয় কঢ়িয়াব লগা হ'ল যন্ত্ৰনা
মৰম, ভালপোৱা, সময়
একোৰেতো আভাৱ নাছিল
তথাপিও
আচলতে মই বুজি নাপালো তোমাক
কি বিচাৰিছিলা মোৰপৰা...
++++++++++++++++++++++++++++++
জিণ্টু্ হালৈ


শব্দ, শোষন ইত্যাদি --- দাদুল ভূঞা(জোনাক)

শব্দবোৰে মোৰ বুকুত আক্রমন কৰে,
 কেতিয়াবা নিশা কেতিয়াবা পুরা।
বৰ জোৰকৈ খুন্দা মাৰি মোক কোঙা কৰি পেলাই,
কহুনাৰে ধান চপোরাদি চপাই আনো শব্দবোৰ।
বগা কাগজৰ উকা পাতত লিখি যাওঁ ধনতন্ত্র কিম্বা শোষনৰ বিৰুদ্ধে ,
উকমুকাই থকা দন্তবিষ্ফোৰক শব্দবোৰ।
উকা কাগজৰ পাতত শব্দৰে দেখা পাওঁ স্বাধীনতাৰ সপোন,
দেখা পাওঁ আইৰ বুকুত শোষন বিহীন স্বতন্ত সমাজ।
পিতাইৰ নাঙলৰ মুঠিত জীয়াই থকাৰ বাসনা ,
এন্ধাৰত সাবটো পিতাইক শোষন কৰা ধনতন্ত্রৰ কৰাল গ্রাস।
পিতাইয়েও স্বাধীনতা বিচাৰে নাঙলৰ মুঠিত,
নাঙলৰ সিৰলুৰে সৃষ্টিৰ পথাৰত আকি যায় অসমতল ভূগোল।
ৰজাৰ শোষনত পৃষ্ট মোৰ দৰে প্রজা তেওঁ,
তেওঁকো স্বাধীনতা লাগে, লাগে উচিত মূল্য খেতিৰ।
পিতাইয়েও প্রতিবাদ কৰে ধনতন্ত্রৰ বিপৰিতে,
গঢ় দিব খুজে শোষন বিহীন এখন স্বতন্ত্র সমাজবাদ।
+++++++++++++++++++++++++
দাদুল ভূঞা(জোনাক)
জিলা:- শোনিতপুৰ,গহপুৰ(মাগনি)
মো:-৭৮৯৬৫০৬১৫৫/9859289325


প্ৰেম --- জিণ্টু্ হালৈ

হাঁহিবলে পাহৰি নাযাবা
দুখবোৰে আমনি কৰিলেও
সিহঁতক তুমি মনৰ শক্তিৰে
আজৰি পেলাবা
তুমি সুখী হোৱা
মনৰ হেপাঁহেৰে
উজ্জল হওঁক তোমাৰ মনোমোহা জীৱন
প্ৰতিটো পলে তোমাৰ সুখৰ কুটা  আনক কঢ়িয়াই
সাজি তোলক সপোনৰ কাৰেংঘৰ
মাথো তুমি সলনি নহবা
মোৰ শপত
তোমাৰ লগত বন্ধুত্ব কৰি এটা উপহাৰ পাইছিলো
উপহাৰটো হ'ল ভালপোৱা
মইটো নোৱাৰিলো তোমাৰ লগত 
জীৱন কটাৱলৈ
কিন্তু তোমাৰ ছাঁ টোৱে মোৰ লগ
নেৰি ব যেন পাইছো........
+++++++++++++++++++++++++++++++
জিণ্টু্ হালৈ


বিষাদ --- লতিকা কলিতা

কোন তুমি.........?
তোমাক যে চিনিব পৰা নাই ।
কেতিয়াবা দেখাটোও মনত নাই ।
কিয় আহিছা মোৰ জীৱনলৈ ?
নাই, নাই তোমাৰ উদ্দেশ্য মই জানিব খোজা নাই ।
তোমাৰ আগমন মোৰ যে অসহনীয় ।
হেৰাই গ’ল জীবনৰ পোহৰবোৰ
এতিয়া মাথো চাৰিওফালে এন্ধাৰ, কেৱল এন্ধাৰ
খেপিয়াই খেপিয়াই বিচাৰি ফুৰিছো জীবনৰ মাদকতা.........
ভাগৰুৱা হৈ পৰিছো মই......
জিৰণি লব খুজিছো তোমাৰ কোলাত,
হ’লেও তুমি অচিনাকি কোনো কথা নাই ।
মোৰ আপোন বুলিবলৈ যে কোনো নাই ।
++++++++++++++++++++++++++++++
কবি- লতিকা কলিতা
বৰিহাট, ভাল্লা
পিন-৭৮১১২৫


তোমাৰ আগমণলৈ --- ৰূপম বেজ 

আপেখিছো  তোমাৰ আগমণলৈ
বাৰে বাৰে আজি দেখিছো
তোমাৰ ক'লা চুলিৰ  মাজত আঘোনৰ ধাননিৰ ...
লুঙলুঙীয়া আৰু দীঘল বাট ৷
কপালৰ ৰঙা বেলিটিয়ে  ডাৱৰ ফালি
ভুমুকি মাৰিছেহি মোৰ মনৰ আকাশত...
পোহৰাই তুলিছে চৌদিশে
খোজ লৈছো আজি পুণৰ
সন্ধানহীণ জীৱনৰ বাটত ৷
বসন্তৰপৰস পাই  আজি তুমি
নকৈ সাজি-কাঁছি ওলাইছা
তোমাৰ জেউতী চৰা ৰূপত
উজ্বলি উঠিছে মোৰ মনৰ আকাশ
কল্পনাৰ কঁঠিয়া বুলাই দুয়ো
এমুঠি দুমুঠিকৈ ৰুমসজল ধৰাত ৷
+++++++++++++++++++++
ৰূপম বেজ,
মাজুলী


উগুল থুগুল মন  ---  সুভাষ বৰা

মনটো উগুল থুগুল কৰিছে  
কি কৰো ?  
ক'ত যাও... 
উপাই নাপাই  
হেৰোৱা সপোনকে খুচৰিছো  
অতীত সোঁৱৰি  
বিবেক দহিছে … 
পোৱা নোপোৱাৰ দলিল আঁকি  
নিজকে লৈ খেদ প্ৰকাশ কৰিছো  
মাজে মাজে পুৰণি প্ৰেমে  
তুঁহ জলোৱাদি উম-উমাই উঠিছে  
ক্ষণিকতে  
মৰমৰ আঁতৰ সানি  
মনৰ তাজমহল গঢ়িছো  
অচিনাকি ওঁঠত  
চিনাকি বাঁহীৰ সুৰ বিচাৰি ওলাইছো  
মাখনৰ দৰে পমি পমি  
মৰমবোৰ শেষ হৈ যোৱাৰ আগতে  
কোনেও নোগোৱা এটি গীত গাব মন গৈছে 
তুমি হয়তু কবা গোৱা ? 
তোমাক কোনে মানা কৰিছে ?  
যদি মই কওঁ মায়াবী ফটিকাত  
ডুবি থাকিব মন গৈছে ; 
তেতিয়া তুমি হয়তু কবা  
হাফ এটা আৰু গাহৰি এপোৱামান লৈ  
মইও আহি আছো 
তুমি আগবাঢ়া : 
মুঠতে যি কৰা কৰা :  
সোনকালে আঁহা  
মৰমবোৰ গলি গলি  
শেষ হৈ যোৱাৰ আগতে  
থকাখিনিকে আলফুলে বুটলি লোৱাহি …. 
মোৰ উগুল থুগুল মন ।
+++++++++++++++++++++++
Subhas Bora
Department of Neurosurgery, Neurosciences Center
All India Institute of Medical Sciences (AIIMS)
Ansari Nagar, New Delhi-110029,India.


জীৱনৰ জোনাকী বাট --- সুভাষ বৰা

গুলাপী দুগালত তোমাৰ  
অভিমানৰ বৰষা নমা যেন লাগিছে ? 
অভিমানতে সোৱঁৰণী অতীত  
আৰু মিছা সপোনবোৰ  
খেদি ফুৰিছা যেন লাগিছে  
এই আবতৰীয়া অভিমানবোৰে  
তোমাৰ কি ক্ষতি কৰিছে জানানে ?  
জোনাকী জোনাকী  
লগা মিঠা আবেলিবোৰ  
অঘৰী আৰু অসুখী  
কৰি তুলিছে  
তুমি অভিমান এৰি  
বৰষুণ হোৱা  
আৰু তাতে বিচাৰি লোৱা  
জীৱনৰ জোনাকী বাট ;
++++++++++++++++++++++++++++
Subhas Bora
Department of Neurosurgery, Neurosciences Center
All India Institute of Medical Sciences (AIIMS)
Ansari Nagar, New Delhi-110029,India.


হেপাঁহেৰে নিজৰা মোডী-লৈ  --- সুভাষ বৰা

চেনেহৰ বানে মৰা  
ঠুনুকা হৃদয়তখনত  
লঘোনীয়া চুটি চুটি  
উশাহবোৰে বাৰে বাৰে 
উচুপি উঠে;  
শেলুৱৈ ধৰা জীৱন মৰুত 
তেজৰ চেকুৰাবোৰে  
কেচা দুখ হৈ নীৰৱে উচুপে,  
বাৰে বাৰে পিছলি পৰে - 
চুটি উশাহবোৰে - 
আকুল চকুলো হৈ 
ঠুনুকা বুকুখনত  
বৰকৈ আমনি কৰে ।
++++++++++++++++++++++++++++++++++++
Subhas Bora
Department of Neurosurgery, Neurosciences Center
All India Institute of Medical Sciences (AIIMS)
Ansari Nagar, New Delhi-110029,India.


ফাগুন , তাই আৰু মই --- দিব্যজ্যোতি শইকীয়া

জাৰুৱালী পচোৱাজাকে
লঠঙা কৰে সেউজী গছবোৰক
সৰাপাতৰ বিননি .......
উন্মনা ফাগুন
এই ফাগুনত তুমি পলাশ - শিমলু - মদাৰ -
হৈ ফুলিছা
মই উতনুৱা তুলা হৈ বতাহত ভাহিছো
ধূলি - বতাহ - আকাশ আৰু শিমলু - পলাশৰ
লগত সম্বন্ধ পাতিছো
কেতিয়াবা উদাৰ আকাশৰ চিলাখন হৈ
আন কেতিয়াবা উদং পথাৰৰ
চৰণীয়া গৰুজাক হৈ
আন কেতিয়াবা বুলবুলিজনী হৈ
শিমলু - পলাশৰ ৰঙ আকাশত সানিছো
ধূলিয়ৰি বাটত চৰণ মোহৰ
সৰাপাত আৰু সৰাপাহি
বিশৃংখল কৰ কিয় ফাগুন ?
কিয় আহ তই এই গাৱলৈ ?
তাইৰ ছাদৰৰ আছল উৰাবলৈ
নে তাইৰ সূয্যমূখী ও৺ঠত
ধূলিৰে চুমা যাচিবলৈ
নে পূৰণি সাজ খুলি ন সাজ
পিন্ধাবলৈ.......
উদুলি মুদুলি মনৰ পদূলিত
সি৺চৰিত হৈ থকা মৰমবোৰ
উৰুৱাই দে ফাগুন
আমি দুয়ো ভগাই লও৺.....
কোনো এক নিৰ্জন দুপৰীয়াত
এটি আহতৰ পাত উৰুৱাই দিবি
লগত কিছু তেজগোৰা ফুলৰ পাহি ।
আহিবি ফাগুন
আকউ আহিবি তই
উৰুৱাই লৈ যাবি হৃদয়ৰ চুকত
থকা দুখবোৰ
সাৰি নিবি অ' জাৰুৱালি পচোৱা .....
কিন্তু পাৰিবি জানো ফাগুন
পাৰিবনে তোৰ সেই
পাগলী পচোৱাজনীয়ে
দুখবোৰ সাৰি নিব
পাৰিবনে তাইৰ মেলি থোৱা চুলিকোছা
আউল বাউল লগাব ....
কি যে এক ৰহণ
ফাগুন , তাই আৰু মই .......
+++++++++++++++++++++++++++++
দিব্যজ্যোতি শইকীয়া
আমতলা গোপালপুৰ , লখিমপুৰ
ফোন নং  ৭৮৯৬৭৪৭৩৫১


স্বপ্নিল মালিতা --- দিব্যজ্যোতি শইকীয়া

মালিতাবোৰ ক্ৰমে জীৱন্ত ৰূপ পায়
এটি স্বপ্নিল অধ্যায়
মালিতাৰ এটি এটি কলিত
তোমাৰেই জয়গান
তোমাৰ শিৰতেই উৰে জয়ধ্বজা ।
নাহৰৰ মালিতা নহয় এইয়া
লোণ বেহাবও কোনো যোৱা নাই
দুচকুৰ আগত নাই কু৺ৱৰীৰ প্ৰতিবিম্ব
ই মাথো৺ স্বপ্নিল মালিতা
যাৰ কো৺হে কো৺হে
চকুলোৰ হাহাকাৰ
উচুপে নিসংগতা ......
++++++++++++++++++++++++++
দিব্যজ্যোতি শইকীয়া
আমতলা গোপালপুৰ , লখিমপুৰ
ফোন নং  ৭৮৯৬৭৪৭৩৫১


সময়ৰ অভাৱ --- ৰিপুঞ্জয় শৰ্মা

আজিকালি প্ৰায়ভাগৰে সময়ৰ অভাৱ,
কৰিবলৈ বহুতো কাম,
কামৰ বোজা অতিক্ৰান্ত সময়ে গধুৰ কৰি গৈছে,
যেন সময়ৰ লগে লগে কোলাৰ কেচুৱা গহীন-গম্ভীৰ হৈ পৰিছে ....
কামৰ বোজা কঢ়িয়াই কঢ়িয়াই বাহু জঠৰ হৈ গৈছে,
বাহুৰ ভিতৰত সিৰাৰ আন্দোলন....
লাহে লাহে অলৰ হোৱা দুটি বাহু, দেহৰ জঞ্জাল...
আজিকালি প্ৰায়ভাগৰে সময়ৰ অভাৱ....
প্ৰৌঢ়ৰ শৰীৰৰ নিচিনা হৈ যোৱা মনটোওঁ যেন বৃদ্ধ,
নাই কোনো উচ্ছাহ-উদ্দীপনা,নাই কোনো তাড়না,
আছে মাথো গতানুগতিকাৰ অনুভৱ,
যন্ত্ৰৰ দৰে কাম কৰি যোৱা এটি শৰীৰ...
আজিকালি প্ৰায়ভাগৰে সময়ৰ অভাৱ....
++++++++++++++++++++++
Name : Ripunjay sarma
Add:  Bhattadev nagar , pathsala
Dist:  Barpeta, Assam
Pin: 781325
Phno: 9706443270
Email: ripunjaysarma@gmail.com


Poetry in assamese - মুঠি মুঠিকৈ ভুই ৰুইছে বাইজনীয়ে --- দাদুল ভূঞা (জোনাক)

মুঠি মুঠিকৈ ভুই ৰুইছে বাইজনীয়ে,
বোকা পানীৰে লুটুৰি পুটুৰি হৈছে বাইৰ দুহাত ।
শেলেঙী লগাই খোৱা তামোলৰ পাগত ৰাঙলী ওঠঁ ।
জোকৰ কামোৰত ফুলি গৈছে বাইৰ ভৰিৰ কলাফুল ।
টুপ টুপকৈ নিগৰিছে তেজৰ টোপাল ।
উতপ্ত হদয়ত ৰ’দৰ জ্বলিছে একুৰা জুই
ক্ষন গনিছে বেলিৰ মূৰত,
অস্ত যাবলৈ আৰু কিমান পৰ ।
কপালেদি ঘাম নিগৰিছে, পিঠিখন পুৰিছে ৩৮ডিগ্ৰী ছেলছিয়াছ ৰ’দত ।
উত্তলা পানীত ভৰিখন গুজি দিছে পুৱাৰে পৰা ।
দুচকুত জেতুকা পাতৰ দৰে জীয়াই থকাৰ সেউজীয়া বোল ।
এসাজ ভাত, অথবা দিনহাজিৰাটোৰ বাবেই এই সংগ্ৰাম
ন'হলে হয়টো লঘোনে কটাব লাগিব বাইৰ সোনাইহঁত
ভোগিব লাগিব পুষ্টিহীনতাত  খাবলৈ নাপায় ।
বাইৰ চকুত এতিয়া বিষাদৰ অমানিশা
যোৱাটো বাৰিষাৰ বানে পাৰ ভাঙি,
মছি নিলে কপালৰ আলফুলীয়া ‘সেন্দুৰ’ ।
দুখৰ হৃদয়ত তমসা ৰাতি এটা বুকুত বান্ধি
উজাগৰি নিশা পাৰ কৰে সোনাইহঁতৰ বুকুত,
ঘৰৰ কাষতে নাওখন বান্ধি থয় বায়ে
সাজু হৈ থাকে নৈ খনে পাৰ ভাঙে বুলি ।
মুঠি মুঠিকৈ ভূই ৰুইছে বাই জনীয়ে
সংগ্ৰামী জীৱনৰ বাটত,
হতাশাত ভোগা নাই তাই
মুঠি মুঠিকৈ সপোনৰ পাল তৰিছে
তাইৰ ফাটি যোৱা হৃদয়ত।
+++++++++++++++++++++++++++
দাদুল ভূঞাঁ(জোনাক)
শোনিতপুৰ,মাগনি(গহপুৰ)
ফোন ৭৮৯৬৫০৬১৫৫
e-mail -dadulbhuyan@gmail.com


তোৰ মুখ খন আৰু মোৰ বুকু খন --- মিৰাজুল ৰাছিদ 

কিয় বাৰে বাৰে তোৰ ধুন-মৰা মুখ খনে আমনি কৰে মোক ?
তই যোবাৰ বহুদিনেই হল, দিন গৈ ৰাতি হল, ৰাতিৰ পাছত দিন হ'ল...
তোৰ প্রেমও মোৰ বাবে অসাৰ হ'ল ।
তথাপি বুকুত গোপনে
জলি আছে তুষাঁনল একুৰা,
তই নথকাৰ বেজাৰত  ।।।
+++++++++++++++++++++++
Mirajul Rashid
Hajo,kamrup(Assam).
Mobile-8876000203


Assamese poems about true love - জীৱন (ধেমালি ধেমালিতে ) --- সুভাষ বৰা

মোৰ বুকুত ঢলি পৰিল তাই 
তাইৰ নিশাহবোৰে 
বুকুত মোৰ 
গুমৰি থাকিলেহি .......... 
নৈশব্দৰ গান হৈ 
মোৰ আঙুলিবোৰ
আৰু
তাইৰ হাতদুখনো অসাৰ হৈ পৰিল ...............
উদং চণকা পিঠিখন লৈ 
ভাৱনাৰ চিৰাল ফটা ৰ'দত 
তায়ো উচপিচাই থাকিলে 
......শুদা গা দুটাই
ৰাতিৰ এন্ধাৰত
অ'তদিনে সাঁচি ৰখা 
আৰু
নোকোৱা বহু ভাৱনাক
সপোন বুলি মানি ল'লে ,
কাজলী কাজলী পুৱাত ।
তাই মোৰ বুকুতে 
ঢলি পৰি থাকিল 
ওৰে নিশা , 
হাঁহি হাঁহি পুনৰ 
সাৰ পালে 
এটি উমাল দুপৰীয়াই  |
+++++++++++++++++++++++++++
Subhas Bora
Department of Neurosurgery,
Neurosciences Center
All India Institute of Medical Sciences (AIIMS)
Ansari Nagar, New Delhi-110029,India.


মই ভাগৰিছো --- উজ্জল শৰ্মা

মই ভাগৰিছো,
কিছু নকৰা পাপৰ পৰাচিত কৰি কৰি
মই ভাগৰিছো।
অতীতে লগাই যোৱা কালিকা মচি মচি
আজি মই ভাগৰিছো।
মই কান্দিছো,
পুৰণি দিনৰ মধুৰ ষ্মৃতি সুৱঁৰি
মই কান্দিছো।
তোমাৰ সৈতে দেখা সপোনবোৰ নিজ হাতে ভাঙি
আজি মই কান্দিছো।
মই পাহৰিছো,
তোমাক, অ তোমাকেই,
মই পাহৰিছো।
মনৰ মাজৰ ছবিখন চিগাৰেতেৰে জলাই
তোমাক মই পাহৰি গৈছো।
+++++++++++++++++++++++
-উজ্জল শৰ্মা
গুৱাহাটী
০৯১৫৮৫৪৫৩৯৮


একেই আছেনে তোমাৰ ঠিকনা... ? --- কুমুদ কলিতা 

তোমাৰ হৃদয় বাটেৰে এতিয়াও ওলাই নে
 বেলি,
শেৱালি ফুলে নে আহিনৰ আবেলি,
নৈ খনো আছেনে তাতেই..
যত আছিল মোক এৰি যাওতেই.. 
পদুলিত এজোপা বৰষা আছিল
তৰাবোৰ থোপা থোপে লাগিছিল তাত জোন
হৈ উলমিছিল তোমাৰ হাঁহি.. এতিয়াও
আছেনে উলমি ?
গলে মোক এতিয়াও পাবা জানো চিনি ? 
তোমাক বিচাৰি ধুলিয়ৰি হৈ পৰে ফাগুন
উজুৱাই এজাক সপোন
যেন আউসীৰ জোন..
একেই আছেনে তোমাৰ ঠিকনা..? 
তোমাৰ হৃদয় বাটেৰে এতিয়াও ওলাই নে
বেলি,
শেৱালি ফুলে নে আহিনৰ আবেলি,
 নৈ খনো আছেনে তাতেই..
 যত আছিল মোক এৰি যাওতেই.. 
পদুলিত এজোপা বৰষা আছিল
তৰাবোৰ থোপা থোপে লাগিছিল তাত
জোন হৈ উলমিছিল তোমাৰ হাহি.. এতিয়াও
 আছেনে উলমি ?
গলে মোক এতিয়াও পাবা জানো চিনি? 
তোমাক বিচাৰি ধুলিয়ৰি হৈ পৰে ফাগুন
উজুৱাই এজাক সপোন
 যেন আউসীৰ জোন.
++++++++++++++++++++++++++++++
কুমুদ কলিতা
ফোন নং :: ৯৭০৭৭৮৫৫০
বাটৰহাট, কামৰূপ


সেই ছোৱালী জনী --- দিপ জ্যোতি শৰ্মা  

সেই ছোৱালী জনী 
তোমালোক ধুনীয়া 
ধুনীয়া বাবেইটো
 চকুত আহিছে 
অভিমানী কাজলৰ বৰষুণ
 তুমি জোনাক হোৱা 
মই সুখী হম | 
তুমি যদি যান্ত্ৰিক আৰু অপদাৰ্থ নহয়
 দেহৰ কাপোৰ বোৰে
 কঢ়িয়াই নানিলে অশ্লীলতা 
মই হব পাৰিম তোমাৰ বিলাসী প্ৰেমিক | 
কাৰন মই নগ্নতাক ঘিন কৰো | 
আৰু বেয়া পাও যি বোৰ ছোৱালীয়ে
 নিৰ্যাতন বন্ধ কৰিবলৈ 
ধৰ্ণা অথবা শ্লোগানেৰে 
উত্তাল কৰি তোলে
 ব্ৰেকিং নিউজ বোৰ
 তেওঁলোকৰ অধিকাংশৰ অভিজাত্য দেহতেই 
ওলমি থাকে নগ্নতাৰ সেই পোচাক |
যি দেহ বোৰে দেখুৱাই
 দেহ লিখি ফুৰে 
“আই এম বিউটিফুল” ||
++++++++++++++++++++++++++++++++++++
দিপ জ্যোতি শৰ্মা
বনগাঁও, বৰপেটা
ফোন নং ::  ৭৮৯৬২৪৬২৫৪


আই এম এলাইভ.. ( I am alive) --- কুমুদ কলিতা

তোমাৰ হেনো বিয়া.. কথাটো শুনিছো ময়ো ঘুনুক ঘানাক কৈ.. ভালেই দিয়া.. তুমি সূখী হ'বা
যেতিয়া.. আৰু মই… ?
দোষ মোৰেই জানা, কাৰণ তুমি যেতিয়া শূণ্যটো ছবি আকিব পাৰি বুলি কৈছিলা..
মই তোমাৰ মাজত কল্পনা কৰিছিলো ভিন্সিৰ মনালিছাক..
তুমি যে কৈছিলা "পাৰিলে মই তোমাৰেই হলো হয়.. এতিয়া নোৱাৰো যে.." ( আগতেও দেখোন কেতিয়াও কোৱা নাছিলা পাৰিম বুলি)
কান্দিব মন যোৱা নাছিল মোৰ, অৱশ্যে তোমাৰ দৰে আনৰ হোৱাৰো সপোন দেখা নাছিলো দিয়াছোন…
কেতিয়াবা তোমাক চাবলে মন গলে, আৰু বিচাৰি চলাথ নকৰো বামুণীমৈদান অথবা চানমাৰী কাৰন জানো..
তোমাৰ প্ৰিয় স্প্ৰিং ভেলী নহ’লে শ্ৰদ্ধাঞ্জলি...
এতিয়া, এতিয়া চেলিন দিয়নৰ গাণৰ সুৰত চিয়ৰি চিয়ৰি কম আই এম এলাইভ.. আই এম ষ্টিল এলাইভ বৰষা হা হা হা...
শুনিছো তোমাৰ হেনো বিয়া.. ভালেই দিয়া.. তুমিয়েই সূখী হোৱা...
*******************************************************************
   কুমুদ কলিতা
   ফোন নং ::   ৯৭০৭৭৮৫৫০
   বাটৰহাট, কামৰূপ


 প্ৰেমৰ বজাৰ --- সত্যজিত কাকতি

সচাঁকৈ যদি প্রেমৰ এখন
বজাৰ থকা হ'লে
আৰু সেই বজাৰৰ ঠিকনা
মোৰ ওচৰত থকাহেতেন
ক্রয় কৰিলোহেতেন বহু প্রেম
কেৱল তোমাৰ বাবে
তাৰ মূল্য মোৰ
জীৱনটোৱেই নহওক কিয় ?
পিছে কিনো কৰিম ?
হৃদয়ত আশাবোৰ
পুতি থবলৈ শিকিলো
দুখবোৰ দুচকুত
লুকুৱাই থবলৈ ললো
এই কথাবোৰ যাতে
মোৰ মুখেৰে প্রকাশিত নহয় ,
তাৰ বাবে ওঁথদুটি সামৰি
হাঁহিবলৈ শিকি ললো।
+++++++++++++++++++++++++++
সত্যজিত কাকতি
ফোন নং :: ০৮৪৭১৯০০২২৪


কবিতাবোৰ হেনো অদৰকাৰী শব্দৰ দ’ম --- হেমেন নাথ নিয়ৰ

আকাশৰ সমান হেপাঁহেৰে
তোমালে আছো ৰৈ
মৰমবোৰ যেন মৰম নহয়
জীয়া সপোন ৷
জীৱনৰ কঠিন শিলত কটা
এক জীয়া বাস্তৱ ৷
আবেলিৰ বিসন্ন আকাশৰ দৰে
বিসন্ন মোৰ মন ৷
তোমাৰ স্মৃতিবোৰে নিতৌ খহাই
বুকুৰ চপৰা ৷
মনত আছে ৰঙীন আবেলি এটা ৷
হাতত-হাত ধৰি তুমি যে কৈছিলা –
“জানা, মই কবিতা খুব ভালপাওঁ ৷”
আৰু মই তোমাৰ বাবেই
বহুতো উজাগৰি নিশা পাৰ কৰি
লিখিলো কবিতা ৷
কেৱল তোমাৰ বাবেই ৷
আৰু এদিন,
অবতৰৰ বৰষুণ জাকৰ দৰে
হঠাৎ তুমি আহি ক’লা –
“মই আজি-কালি কবিতা ভাল নেপাওঁ ৷”
তৰাৰে জিলমিল আকাশত
দূখৰ এমুঠি কলিয়া ৰং সিঁচি
তুমি আহি ক’লা –
“মই আজি-কালি কবিতা ভাল নেপাওঁ ৷
কবিতাবোৰ তেনেই পচি যোৱা
অদৰকাৰী শব্দৰ দ’ম ৷”
ভাৱনাৰ এক চাকনৈয়াত পেলাই থৈ
তুমি গুছি গ’লা ৷
শব্দৰ অদৰকাৰী দ’মৰ মাজত
পেলাই থৈ তুমি গুছি গ’লা ৷
চিৰদিনৰ বাৱে হেৰাই গ’ল
মোৰ আকাশৰ জোনাক ৷
তাৰ পাছতো মই কবিতা লিখিলো ৷
তোমাক মনত পেলাই লিখিলো ৷
তোমাক পাহৰিবলে দূখত লিখিলো ৷
এতিয়াও মই,
কবিতাৰ অদৰকাৰী দ’মৰ মাজতেই
তোমাক বিচাৰি চাওঁ ৷
কিজানি মই,
তোমাক বিচাৰি পাঁও ৷ 
++++++++++++++++++++++
হেমেন নাথ নিয়ৰ
পলাশবাৰী, কামৰূপ , অসম
ফোন নং : ৯৫৭৭১৫৪৫৭৯


পথভ্ৰষ্ট পঠিক --- ধৰিত্ৰী দাস

মোৰ সকলো থাকিও আজি কিয় অকলশৰীয়া হ’ব লগা হৈছে বাৰু ?
মই পথভ্ৰষ্ট পঠিকৰ দৰে হৈছো ৷
সকলোকে নিজৰ বুলি জ্ঞান কৰিছিলো,
কোনো জনকে কঠিন বচন শুনুৱা নাই ,
কাহানি জনমত মই কি পাপ কৰিছিলো ৷
যাৰ কাৰণে মই আজি জীয়াতু যন্ত্ৰনা ভূগিছো ৷
মোৰ জীৱনত প্ৰথম পদক্ষেপতে এনেকুৱা সংঘাত
আহিব বুলি কাহানিও ভবা নাছিলো ৷
মই আজি সকলো পিনে অন্ধকাৰ দেখিছো ,
খপিয়াই খপিয়াই মই শুদ্ধ পথ বিচাৰি পোৱা নাই ৷
আপোন ৰাজ্যত বিচাৰণ কৰিবলৈ মোৰ মনে
হাহাকাৰ কৰি আছে ৷
কোনে মোক লোৰ শিকলিৰে বান্ধি ৰাখিছে ?
মোৰ সৰলতাৰ সুযোগ লৈ কোমল অন্তৰৰ স্বচ্ছ
সকলো পদাৰ্থই নাইকিয়া কৰি দিলে ৷
মই জানো এই অন্ধকাৰ কাৰাগাৰৰ পৰা কেতিয়া
মুক্তি পাম ?
মই কেতিয়া আকৌ মোৰ চিনাকি ৰাজ্যত
বিচৰণ কৰিব পাৰিম ?
+++++++++++++++++++++++
ধৰিত্ৰী দাস
গুমেইবড়ী, গুৱাহাটী


ধোঁৱা --- উজ্জল শৰ্মা

ধোঁৱা, চৌদিশে মাথো ধোঁৱা ।
কাৰোবাৰ যদি সপোন দহিছে,
কাৰোবাৰ জলিছে হৃদয় ।
কোনোৱে যদি প্রেমত কান্দিছে,
কোনোৱে স্বীকাৰ কৰিছে পৰাজয় ।
এই ধোঁৱাৰ এতিয়া মোৰ নিচা হৈছে ।
হইতু ধোঁৱাৰ মাজতে
হৃদয়ে নিজৰ অস্তীত্ব বিচাৰি পাইছে ।
ধোঁৱাৰ প্রকৃত উৎস আজি নাই,
সেইবাবে হইতু কৃত্তিম ধোঁৱাকে
আজি ই আকোৱালি লৈছে ।
মৰমৰ ৰৈ যোৱা ছাঁইখিনিও
চকুলোৱে উতাই লৈ গৈছে,
এতিয়া সেই খালি ঠাই
চিগাৰেতৰ ছাঁইয়ে লৈছে ।
ধোঁৱা আৰু ছাঁইৰ মাজত
জীৱনটি পুনৰ আগৰ দৰে হৈ পৰিছে ।
++++++++++++++++++++++++++++
উজ্জল শৰ্মা
গুৱাহাটী
ইমেইল :: ujjal_j@yahoo.com


পলায়ন ---  ৰিপুঞ্জয় শৰ্মা

সঁচা আৰু মিছা, কল্পনা আৰু বাস্তৱ,
কি হয়?
সঁচা আৰু মিছা যদি আপেক্ষিক শব্দমালা,
কল্পনা আৰু বাস্তৱ কি ?
কেতিয়াবা ভাবি চাবৰ মন যায় !
বাস্তৱক আকোৱালি ল'লে কল্পনাই ভেম পাতে,
কল্পনাৰ ৰঙীণ জগতত সোমালে,বাস্তৱে আঘাত পায় |
কল্পনা বাৰু মানুহৰ মনৰ মাজত কাজিয়া নেকি ?
নে বাস্তৱৰ ৰূঢ়তাৰ পৰা পলায়নৰ অপচেষ্টা |
++++++++++++++++++++++
Name : Ripunjay sarma
Add:  Bhattadev nagar , Pathsala
Dist:  Barpeta, Assam
Pin: 781325
Phno: 9706443270
Email: ripunjaysarma@gmail.com


প্ৰেম নিবেদন  ---- মিৰাজুল ৰাছিদ 

পদূলিৰ আগেৰে তুমি বাট বুলিলে পদুলিৰ বকুল জোপা উলাহতে নাচি উঠে
তোমাক দেখা পালে বকুল জোপাৰ সৈতে মই ও নাচি উঠো,
তুমিতো নাজানা ছাগে।
 মোৰ হিয়া জিপাল কৰি বৈ আহে এজাক প্রেমৰ বৰষুণ ।
মোৰ শৰীৰৰ শিৰাই শিৰাই ৰক্ত কণা বোৰে ও মাথো তোমাৰেই কথা কয় ।
প্রেমৰ পথাৰ খনত 'তুমি' নামৰ কঠিয়া কে ৰুইছো,
তুমি  জানা জানো ? 
 ভাল পাবা জানো মোক,
মোৰ সৈতে প্রেমৰ বৰষুণ জাকত তিতি কঠিয়া ৰুবলৈ ৰুবনী হ'বা জানো ?
  ...মই মাথো তোমাৰ উত্তৰৰ অপেক্ষাত ।।
+++++++++++++++++++++++++++++++
Mirajul Rashid
Hajo,kamrup (Assam).
Mobile-8876000203


আদৰ্শ (এক উন্মাদনা) ---  হেমেন নাথ 

দ্ধিধাগ্ৰস্ত এটি আবেলি  ৷
খালী চাহৰ কাপ
মৌন ওঠ
যদিও
হৃদয়ত অলেশ প্ৰশ্ন ৷
উচিত – অনুচিতৰ খেল ৷
পথচাৰিৰ চকুত কৌতুহল
আৰু মনত হেজাৰ সংশয় 
গতানুগতিক এক জীৱন ৷
এয়াটো মই বিচৰা নাই,
বিচৰা নাই কাহাঁনিও ৷
চকু চাট মাৰি যোৱা ৰঙীন পোহৰৰ
মাজতো, হৃদয়খনি সোমাই আছে,
ছিদ্ৰহীন এক অন্ধকাৰ কোঠাত ৷
প্ৰতিবাদ কৰি উঠে কেতিয়াবা ৷
কেঁচা তেজৰ চমকনি
এতিয়াও বৈ আছে
সিৰাই- উপসিৰাই ৷
আদৰ্শৰ বাটেৰে যোৱাবোৰ জানো উন্মাদ ?
দূৰ্নীতিৰ চাতুৰ্য্যৰে
ঐশ্বৰ্য্যৰ পাহাৰ গঢ়াবোৰ
কি ?
আদৰ্শ অবিহনেও মানুহ জীয়াই থাকিব
পাৰেনে ?
হয়তো , পাৰে ?
নহ’লে মানুহ ইমান হিংস্ৰ হয়নে ?
উন্মাদ, পথভ্ৰষ্ট ৷
তথাপিও,
আদৰ্শ জীয়াই আছে ৷
আদৰ্শৰ চিৰসেউজ মন্দিৰ
এতিয়াও চিকুনাই ৰাখিছে ৷
আদৰ্শৰ বাটেৰে যোৱা পথিকে ৷
আদৰ্শ আছে, যাৰ হৃদয় আছে
আদৰ্শ আছে, যাৰ প্ৰকৃত জীৱন আছে
আৰু য’ত,
কেঁচা তেজৰ নদী বৈ আছে,
চিৰদিন ৷
আদৰ্শ আছে তাত ৷
+++++++++++++++++++++
Hemen Nath Niyor
Mobile no : 9577154579


হেই পাহি ---- সত্যজিত কাকতি

তুমি ছাগে এইকেইদিন মোক লৈ অভিমানত ডুব গৈ আছা নহয়..?
মই বৰ অসহায় অ পাহি ,
তুমি জানাই দেখুন আমাৰ ইয়াত এতিয়া বাৰিষা ,
বাৰিষাৰ ডাৱৰবোৰে সন্ধিয়াৰ জোন- তৰাবোৰ ঢাকি ৰাখিছে,
তুমি মাথো জোন-তৰাৰে ভৰা জোনাকী নিশাবোৰত'হে জিলিকি থাকা , সেয়েহে তোমাক অমানিশাৰে ভৰা আকাশত বিছাৰি পোৱা নাই। কিয় তুমি সিপাৰৰ ডাৱৰ 
নেউচি মোৰ বাবেই মোৰ ওচৰলৈ আহিব নোৱাৰা নেকি? তুমি ঠিকেই কৈছিলা '"ম্রিন্ময় মই তোমাক এৰি সেই সিপাৰৰ জোন-তৰাৰ দেশলৈ যামগৈ "মই তোমাৰ 
কথাষাৰ শুনাৰ লগে লগে তোমাৰ আগতেই পেট বিষাই যোৱাকৈ হাঁহিছিলো।পিছে তুমি গমেই নাপালা মই সেইদিনা মূৰৰ গাৰু সেমেকি
 যোরাকৈ কান্দিছিলো। পূৱাই খবৰ পালো তুমি মোক সচাঁকৈয়ে.....
মোৰ প্রতিটোপাল চকুলোতে তোমাৰ মৰমৰ স্মৃতিবোৰ মিহলি হৈ থাকে। কিয় কৰিলা ? কিয় এৰিলা ? আকৌ আহিবানে মোৰ কাষলৈ, কোলাত শুৱাই চুলিখিনি 
মোহাৰি মোহাৰি বকুল জোপাৰ তলত এপলক কটাবলৈ ..?
++++++++++++++++++++++++++
সত্যজিত কাকতি
ফোন নং :: ৮৪৭১৯০০২২৪


মন --- সত্যজিত কাকতি

চিম-চিমিয়া, ৰিম-ঝিমিয়া
হেপাহৰ কিন-কিনিয়া
বৰষুনজাক চিপ-চিপকৈ সৰিছে ,
স্মৃতিৰ ঠুনুকা কণিকা হৈ ,
ডাৱৰৰ মাজে মাজে
দৃশ্যমান হৈছে
তোমাৰ ভ্রাম্যমান প্রতিছ্ববি ।
আজি মই সচাঁকৈয়ে বিলীন হৈ
নিজকে হেৰুৱাই পেলাইছো
আৱেগৰ ৰহস্যতাৰ মাজত ।
কল্পনাৰ সীমাহীন
আকাশত পাহৰি গৈছো
নিজৰেই বাস্তৱৰ খোলা অস্তিত্ব।। 
++++++++++++++++++++++
সত্যজিত কাকতি
ই-মেইল ::  kakotisatyajit@yahoo.com


মা --- মিৰাজুল ৰাছিদ 

মা সপোনৰৰ পাছে পাছে দৌৰি মই ভাগৰি পৰিছো
এতিয়া মাথো তোমাৰ আচলৰ ছাঁত ক্ষন্তেক জিৰাবলৈ মন
মা, তোমাৰ মূখখনিত আছে মই বিচাৰি ফুৰা পৃথিৱী খন,
তোমাৰ দুচকুৰ আকাশত আছে মই বিচাৰা বৰষুণ জাক,
মা তোমাৰ চৰণৰ তলতেই আছে মই বিচৰা সৰগ খনি ৷
মা ভাগৰি পৰিছো মই সুখ বিচাৰি,
আঙ্গলি বুলাই দিয়ানা মোৰ চুলিৰ মাজেৰে,
মোক শুনোৱা পৰীৰ দেশৰ কাহিনী,
যেনেদৰে শুনাইছিলা ল'ৰালিতে
তাকেই শুনি শুই যাও দিয়া মই মা
…. ভাগৰি পৰিছো মই , মা ভাগৰি পৰিছো মই  ৷ 
+++++++++++++++++++++
Mirajul Rashid
Hajo, Kamrup (Assam)


তোমাৰ অপেক্ষাত --- মিৰাজুল ৰাছিদ 

তোমাৰ অপেক্ষাত মই ৰৈ আছো, নিজম এই ৰাতি
পৃথিৱী গভীৰ নিন্দ্ৰাত,
মই ৰৈ আছো উজাগৰে মাথো তোমাৰ বাবে ৷
বাঁহীত সুৰ দি জোনবাইক জোকাব নাজানো মই,
তুমি অহা  …. একেলগে জোনবাইৰ দেশত ফুৰিম,
সপোঁন বোৰক গছকি
আগবাঢ়িম আগলৈ….
মই অপেক্ষাত তোমাৰ  ৷

++++++++++++++++++++
Mirajul Rashid,
Hajo, Kamrup (Assam)


ভালপোৱা ----  শ্ৰী মনোজ বড়ো

কাৰোৱাক ভাল পালেহে বুজিবা,
ভালপোৱাত কিনো থাকে ?
মাত্ৰ তিনিটা শব্দই জীৱনতোত..
বহুতো উৎসা যছে ।
ভালপোৱা যাছিবলৈ এজনি ৰাধিকা লাগে
ৰাধিকা নহলে কাৰ ভালপোৱা,
কোনেনো স্বিকাৰ  কৰে ?
দুখক দুখ নুবুলি আগুৱাই যাবলৈ,
সকলোকে সহায় কৰে ।
ইজনে সিঁজনক বুজিব নোৱাৰিলে,
ভালপোৱা জানো থাকে ।
সাৱতি ৰাখিবা নিজ ভালপোৱা,
অতি সচেতন ভাগে ।
সাজিব পাৰিবলৈ নিজ জীৱনক,
অতি সুখময় ভাৱে ।।
++++++++++++++++++++++++++
শ্ৰী মনোজ বড়ো
ই-মেইল :: papuliker@gmail.com


উপলব্ধি ---- সত্যম কুমাৰ

আমি বাৰু জাগৃত নিদ্ৰাত মগ্ন হৈ পৰা নাইনে
ভাল বোৰক বেয়া আৰু বেয়া বোৰক ভাল দেখিবলৈ লৈছো
সচা বোৰক মিছা আৰু মিছা বোৰক সচা ভাবিবলৈ লৈছো
 আপোনজনক পৰ আৰু পৰ জনক আপোন মানিছো
মানুহৰ ভেশ ধৰি দানৱৰ কৰ্মৰে ৰঞ্জিত হৈ পৰিছো 
আমি বোৰ বাৰু খেলিমেলি হৈ পৰিছো নেকি   
 মাথো সন্মানিয় উপাধি বোৰ লৈ অশিক্ষিত হৈ পৰিছো নেকি
 সমাজ খনৰ প্ৰতিযে দায়িত্ত্ব আছে পাহৰি পেলাইছো নেকি
 দলিয়াই পেলাইছো নেকি একতাৰ এনাজৰি বোৰ
 মোহাৰি পেলাইছো নেকি ভাতৃত্ব বোধৰ মৰম বোৰ 
আমি যে শিক্ষিত তাক উপলব্ধি কৰাৰ সময় আহি পৰা নাইনে
আমি যে মানুহ তাক ভাবি চোৱাৰ সময় আহি পৰা নাইনে  
 নিশ্চয় পৰিছে, ন’হলে নিমিষতে হেৰাই যাব
 মানুহ নামৰ শব্দতো ভগৱানৰ শব্দ কোষৰ পৰা 
+++++++++++++++++++
Satyam  Kumar Sahu, B.Sc,MBA
Dhemaji, Assam


কবিতা আৰু মই --- শ্ৰী বিজয় পাংগিং

এতিয়াও মই নাজানো
মানৱ হৃদয়ৰ কোনটো চেতনাৰ পৰা
শব্দ সম্ভাৰ নিগৰী আহিলে কবিতাৰ উদ্ভৱ হয় ।
ব্যৱহাৰিক জীৱনৰ শব্দবোৰ
আচলতে কবিতা নহয় ।
কাৰোবাৰ লগত বার্তালাপ কৰাটোও কবিতা নহয় ।
তেন্তে কোন শব্দ সম্ভাৰবোৰ কবিতা ?
মানুহৰ হঁহা কন্দাবোৰটো কবিতা হবই নোৱাৰে !
কাৰোবাক খং কৰাটোযে মুঠেই  নহয় ! 
তেনে কোনবোৰ হাতৰ আকবাক বোৰ কবিতা ?
হৃদয়ৰ প্রবিত্র কোনৰ
শৃঙ্খলাবদ্ধ বিয়াগোম অর্থপূর্ণ
শব্দ সমুহ কবিতা নেকী ?
প্রেমত মোহাছন্ন হৈ
অজানিতে উলাই অহা
আৱেগিক ছন্দবদ্ধ শব্দবোৰ কবিতা নেকী ?
সন্দেহত ই যদি সচা
তেন্তে মোৰ আৰু কবিতাৰ ফালে
গতি বন্ধ ;
কিয়নো এনে শৃঙ্খলাবদ্ধ , অর্থপূর্ণ , আৰু
আৱেগিক ছন্দবদ্ধ আদিবোৰ মোৰ একেবাৰেই অজ্ঞ ।
দৈনন্দিন জীৱনৰ বাস্তৱ জগতৰ
কোনো ৰক্তাত্তৰে ৰঞ্জিত লোকক
নৰখাদক বা মানৱ ৰুপি দানৱ বুলি লিখাটোৱে
আচলতে মোৰ কবিতাৰ শব্দৰ অর্থ ।
++++++++++++++++++++
কবি  ::  শ্ৰী বিজয় পাংগিং


সময় --- সত্যম কুমাৰ

সময়বোৰ কিমান নিষ্ঠুৰ হ’ব পাৰে
যি এবাৰলৈও ভাবি নাচায়
যি এবাৰলৈও ঘুৰি নাচায়
মাথো নিজৰ মতে, স্বাৰ্থপৰ ভাবে দি যাব খোজে  
 দূখ আৰু দূখ ৷  
 নিমিষতে ভাঙি পালাব পাৰে   
 নিমিষতে উৰুৱাই নিব পাৰে    
হাজাৰ দিনৰ কষ্ঠৰে গঢ়া  
   সোনোৱালী সপোন     
সময় তুমি বাৰু কিয় এনেকুৱা   
  মাথো তোমাৰ বাবেই সহস্ৰ জনৰ হৃদয়ত     
ভাহি থাকে আৰ্তনাদৰ কৰুন সুৰ   
    সহস্ৰ জনৰ চকুৰে নিগৰাই চকুলোবোৰ ৷ 
সময় তুমি বৰ নিলাজ, বৰ স্বাৰ্থপৰ    
  তুমি এবাৰো কিয় ভাবি নুচোৱা      
তুমি বাৰু এবাৰ কিয় ঘুৰি নুচোৱা      
তুমি বাৰু এবাৰ কিয় থমকি নুৰোৱা ৷
+++++++++++++++++
Satyam Kumar Sahu, B.Sc, MBA
Dhemaji, Assam


কিয় --- সত্যম কুমাৰ

তুমি যেন সেই মহান প্ৰেম কাহানি বোৰ,অপমানিত কৰিলা
তুমি যে অন্তৰ বিহীন হয়তো, তাকেই প্ৰমান কৰিলা
হয় তুমি সুখী হ’ব বিচৰা, নিৰন্তৰ সুখী হোৱা
কিন্তু নিজৰ সুখ বুটলোতে আনক দূখ দিয়া কিয়
তোমাৰ স্বাৰ্থ-পৰতাক মোৰ ঘিন লাগে, ঘিন লাগে
মোৰ তোমাৰ শুভ্ৰ চৰ্মৰ তলত লোকাই থকা মলিন অন্তৰ খন
তোমাৰ অৰ্থ বাসনাৰে কদৰ্যিত অন্তৰ খন, হয়তো
মোৰ পবিত্ৰ প্ৰেমৰ অশ্ৰুৰ ধাৰাৰেও ধুৱাব নোৱাৰিলে
উটুৱাব নোৱাৰিলো তোমাৰ প্ৰাণত নিমজ্জিত কৃত্ৰিমতাৰ জ্বৰ
এবাৰো সিদ্ধান্তত উপনিত কৰাব নোৱাৰিলে কোন আপোন পৰ 
++++++++++++++++++
Satyam Kumar Sahu, B.Sc,MBA
Dhemaji, Assam


জীৱন --- সত্যম কুমাৰ

কেতিয়াবা সকলো হেৰাই জাব পাৰে …
আতৰি জাব পাৰে আপোন জন নিচেই কাষৰ পৰা
চপৰা চপৰে  খহিব পাৰে হৃদয়ৰ মাটি,
কতাব লগা হ’ব পাৰে কত উজাগৰি ৰাতি
হেৰালে হেৰাব দিয়া, তুমি নেহেৰাবা…
পাহৰিলে পাহৰিব দিয়া, তুমি নেপাহৰিবা…
খহিলে খহিব দিয়া, সজিব ৰাখিবা তোমাৰ হিয়া
হয়তো এইয়াই জীৱন…
জীয়াই থাকিব বিচাৰিলে, অভাৱৰ পিতনিত ককবকাব লাগে
আৰু মৰিব খোজিলেও দায়িত্ত্বৰ পাশাত আৱদ্ধ হ’ব লাগে   
+++++++++++++
Satyam  Kumar Sahu, B.Sc, MBA
Dhemaji, Assam


ঝোন.... ঝোন....কাচৰ ঘৰ ভাঙিছে --- চম্পা দাস

কোনোবাই  শুনিছে
নে.......??
এটি কাচৰ ঘৰ ভঙাৰ
ঝোন ঝোন
শব্দ..........
দেখিছে নে কোনোবাই
ফাগুনৰ পাচুৱাই কি
দৰে ঘৰটি
পৰিণত কৰিলে
ভগ্নাস্তূপত ??
নাই
কোনেও নুশুনে
কাহানি ও নেদেখে
ঘৰটি যে সোজা হৈছিল
হৃদয়ৰ
গভীৰত............
ঘৰটি  ভঙাৰ লগে
লগে
ইয়াৰ প্ৰতিতো টুকুৰাৰ
গলি
বৈ আহে দুই নয়নৰে
অশ্রু.....................
নাই
কোনেও নুশুনে
ঘৰ ভঙাৰ ঝোন
ঝোন শব্দ
অথবা
নেদেখে ভঙাৰ
দৃশ্য
গতিকে
ঘৰতো ভঙাৰ কোনো
সাখী নাই,
নাই কোনো প্ৰমাণ ।
প্ৰমাণ নাই বাবেই
কোনো ইন্সোৰেন্স
ক্লেম ও নহয়
প্ৰয়োজন নিৰ্ভৰ
যোগ্য প্ৰমাণৰ ।
নাই মোৰ লগত যে একো
নাই ।
আছে এটি দীঘল
হুমুনিয়া ... 
++++++++++++++++++
চম্পা দাস
বৰপেটা ৰ’ড


হেঁপাহ --- ৰিপুঞ্জয় শৰ্মা

কোলাহলে যেতিয়া চাৰিওকাষ আৱৰি  ধৰে,
বতাহবোৰ যেতিয়া গধুৰ হয়,
আকাশলৈ উৰা মৰাৰ হেঁপাহ জাগে....
বন্ধকোঠাৰ শূণ্যতাই যেতিয়া মন উদাসীন কৰে ,
মন অশান্ত হয়,
আকাশলৈ উৰা মৰাৰ হেঁপাহ জাগে....
সকলো থাকিও যেতিয়া কিৱা এটা নথকাৰ ভাৱ অনুভৱ হয়,
মনক ব্যাকুলতাই গ্ৰাস কৰে,
আকাশলৈ উৰা মৰাৰ হেঁপাহ জাগে....
সভ্য সমাজৰ অসভ্য আচৰণে যেতিয়া মন ভাৰাক্ৰান্ত কৰে,
আকাশলৈ উৰা মৰাৰ হেঁপাহ জাগে....
শিক্ষাৰ মূল্য যেতিয়া হেৰাই যায়,
মানুহ যেতিয়া জন্তুলৈ ৰূপান্তৰ হয়,
মানৱিয়তাৰ যেতিয়া চিতা জ্বলে,
আকাশলৈ উৰা মৰাৰ হেঁপাহ জাগে....
++++++++++++++++++++++++
ৰিপুঞ্জয় শৰ্মা
ইমেইল ::  ripunjaysarma@gmail.com


তোমাক বিদায় জনালো --- কুমুদ কলিতা

তোমাক বিদায় জনালো
বৰষা
এতিয়া অনায়াসে এৰাই চলিব পাৰো
তুমিহীনতাৰ যন্ত্ৰণা
আৰু কাহানিও পাৰ নকৰো
তোমাৰ নামত উজাগৰী নিশা
পাঠ নকৰো কাহানিও
প্ৰেমৰ বিষাদময় প্ৰস্তাবনা
সচায়ে
সময় সলনি হয় ঠিকেই
সেইবুলিয়ে জানো
ভালপোৱাও সলনি হয়...
+++++++++++++++++++
কুমুদ কলিতা
9707078550
Batarhat


মোৰ পিতাই --- দেৱাশিস শৰ্মা

মোৰ পিতাই মাটিৰ মানুহ...
নাঙলৰ ফালত দেখে  সপোন..
শৰীৰৰ শিৰাই শিৰাই
লুকাই থাকে কেচাঁ মাটিৰ গোন্ধ....
বাৰিষাৰ বৰষুণ পিতাইৰ আজন্ম
সহচৰ...
পথাৰৰ সেন্দুৰীয়া আলিত, সৰ্পিল গতিত বৈ যায় শৰীৰৰ কেচাঁ
ঘাম...
যুগ সলনি হর...
সময়ে সুতিঁ সলাব কিন্ত পিতাই একে
থাকিব...
++++++++++++++++++++++
Debasish sarmah
ইমেইল :: manusarmah@gmail.com


সপোন --- কুমুদ কলিতা

সূৰ্যাস্ত চোৱাৰ কথা আছিল এদিন তোমাৰ সতে,
অছিল তোমাৰ সতে চৰাই হৈ উৰাৰ কথা,
পখিলা ধৰি খুব ভাল পাইছিলা তুমি,
অছিল তোমাৰ সতে পখিলা ধৰাৰ কথা,
নৈ পাৰত বহি গুন গুনোৱাৰ কথা আছিল জুবিন গাৰ্গৰ
" কাজল কাজল দুচকুতে এসাগৰ মৰম আছে কাৰ বাবে,"
বহু কথাই আছিল জানা জুন তোমাৰ সতে, ,
নহল কোৱা...
আজি দেখোন তুমিয়ে মোৰ সোৱৰণী হলা
++++++++++++++++++
কুমুদ কলিতা
9707078550
Batarhat


এফলীয়া প্ৰেমৰ হুমনিয়া ----  জ্যোতিলেখা ডেকা

ক'ত আছ
মোৰ প্ৰিয়তম
সোণাৰুৰ হালধীয়ােৰ হালধীয়া
চিনাকী নৈপাৰ
আকাশৰ কাঁচিজোনটিও
ক্ৰমাত পূৰ্ণ
হোবাৰ পথত
কেতিয়া আহিবি
কেতিয়া বুজাবি
এফলীয়া প্ৰেমৰ
যন্তনা...
+++++++++++
জ্যোতিলেখা ডেকা
খানাপাৰা , গুৱহাটী- ২২


মোৰ মন যায় --- শ্রী ডিম্পল গগৈ

মোৰ পখিলা হবলৈ মন যায়
নিৰৱে ফুলৰ মৌ চুঁহি চুঁহি খাবলৈ ।
মোৰ চৰাই হবলৈ মন যায় নিৰৱে আকাখৰ নিজান ঠাইত উৰি ফুৰিবলে ।
মোৰ ডাক্তৰ হবলৈ মন যায়
ৰোগীক সেৱা কৰিবলৈ ।
মোৰ শিক্ষক হবলৈ মন যায়
ছাত্ত ছাত্তী তথা অজ্ঞান লোকক জ্ঞান দিবলৈ ।
মোৰ সমাজকৰ্মী হবলৈ মন যায় সমাজখন সুস্হ অবস্হালৈ আনিবলৈ ।
মোৰ কবি হবলৈ মন যায়
কবিতা লিখিবলৈ আনক পঢ়োৱাবলৈ ।।
+++++++++++++++++++
শ্রী ডিম্পল গগৈ
ইমেইল :: dimpalgogoi67@gmail.com


স্বাভিলাষ --- সত্যজিত কাকতি

চিত্ত মোৰ ছত্র নহয়
চদ্ম মোৰ ছন্ন কৰিবলৈ ,
ঝঙ্কাৰ মোৰ ঝঞ্চা নহয়
অশান্তিৰ নিজৰা বোৱাবলৈ।
তৰণী তৰী তৰাং বিলত
তৰুণ ৰূপত অগ্র ,
উদ্দেশ্য মোৰ দর্শন হয়
স্বপ্নৰ বিস্ফুলিত উগ্র।
দুজ্জনৰ দুর্যশ অসহ্য মোৰ
দ্রোহৰ দ্বন্দ্বত হেৰুৱাও ধৈয্য,
 নম্রতা মোৰ ধ্বজাৰ নমস্য
নবীনতা সৃষ্ট আত্মৰ দৈঘ্য।
প্রাপ্য মোৰ প্রীতিৰ বৰণ্য নহয়
ফচহু মদিৰা পানৰ লোভৰ দৰে ,
মিত্রৰ হুঙ্কাৰৰ বেদনাৰ বেথাত
স্মিগ্ধ নয়নৰ চকুলো সৰে।।
++++++++++++++++
সত্যজিত কাকতি
ইমেইল :: kakotisatyajit@yahoo.com


পৰাজয়ৰ আলিংগন ---- ৰিপুঞ্জয় শৰ্মা

আজি মই পৰাজয়ৰ সৈতে আলিংগন কৰিছো...
পৰাজয়ে মোক আলিংগন কৰি কৈছে, মই তোমাৰ লগৰী,
অৱাঁক চাঁৱনিৰে চাই ৰ'লো মই.......
প্ৰতিটো প্ৰভাতত সজীৱ হৈ উঠা মোৰ আশা বোৰক,
ৰাতিৰ বিষাক্ত সময়ে বিষময় কৰি তোলে.....
পৰাজয়ে পুনৰ কাণে কাণে কয়, মই তোমাৰ লগৰী.....
আকাশত ঢেৰেকণি দিছে, বিজুলী পোহৰেৰে মোৰ ফালে চাইছে,
আৰু মই আকাশক কৈছো, নেকান্দিবা........
হাঁহিৰে মই মোৰ দুখবোৰ লুকুৱাব চেষ্টা কৰিছো, কিন্তু নাই আজি যেন মোৰ অভিনয়ে আভূৱা ভৰিব পৰা নাই..........
ধাৰাসাৰে নামি আহিল বৰষুণ, মোৰ চকুপাণীবোৰ ধুই নিয়াৰ কি অপ্ৰাণ চেষ্টা....
+++++++++++++++++++
Name : Ripunjay sarma
Add:  bhattadev nagar , pathsala
Dist:  Barpeta, Assam
Pin: 781325
Phno: 9706443270


বানপানী ---- ডিম্পল গগৈ

ৰহমৰীয়াত চাৰিওফালে আছে
কেৱল পানী আৰু পানী
যাক সকলোৱে জানে বানপানী নামেৰে ।  
সকলোৰে মুখত কেৱল
এটাই নাম বানপানী ।
ৰহমৰীয়া দৰিদ্ৰ ৰাইজৰ
শুনি শুনি লাগিছে আমনি ।
কিয় কৰা ৰহমৰীয়াত
তুমি প্ৰতি বছৰে আমনি ।
কিয় নিয়া তুমি
ৰহমৰীয়া ৰাইজৰ মুখৰ ভাত কাঢ়ি ।
 কাবৌ কৰিছো তোমাক
মোৰ দুহাত জুৰি জুৰি ।
গুছি যোৱা তুমি আৰু নাহিবা ৰহমৰীয়ালৈ উভতি ।
+++++++++++++++++++++
কবি :: ডিম্পল গগৈ
ইমেইল :: dimpalgogoi67@gmail.com


ৰাতিপুৱা ---- ৰিপুঞ্জয় শৰ্মা

সোণালী ৰ'দৰ আভাৰে জিলিকি উঠিছা তুমি,  তোমাৰ সৈতে খোজ লৈ আগুৱাই যোৱাৰ হেঁপাহে মন আৱৰি
ধৰিছে ......
চৰাই জাকেও তুমি অহাৰ বাতৰি দিছে....
তোমাৰ কোমল ৰ'দৰ উত্তাপে দেহ আলোড়িত কৰিছে....
প্ৰকৃতি সাৰ পোৱাৰ লগতে যেন গছ বনবোৰেও হালি জালি তোমাক আদৰিবলৈ সাজুহৈছে........
বতাহজাকে যেন দেহ মন জুৰ পেলাইছে, ৰ'দৰ কিৰণেৰে ঘৰবোৰ উজলি উঠিছে ...
তোমালৈ যেন সকলোৱে বাট চাই আছিল, তোমাৰ আগমণত সকলো প্ৰাণ পাই উঠিছে , অতি মনোৰম, অতি
সুন্দৰ তুমি.....
+++++++++++++++++++++++++++
Name : Ripunjay sarma
Add:  bhattadev nagar , pathsala
Dist:  Barpeta, Assam
Pin: 781325
Phno: 9706443270


প্ৰেমৰ আত্মসমৰ্পন -----  সত্যজিত কাকতি

পৃথিৱীৰ অভিযোগসমূহ মই
হাঁহি হাঁহি কৰিম সহ্য ,
মৌন মোৰ ওথৰ ভাষা
নীৰৱ হৈয়ে ৰব।
 তুমিয়েই আৰম্ভ কৰিছিলা
তুমিয়েই নিশেষ কৰিলা,
মোৰ হৃদয়ৰ অনুভূতিক
ব্রেকিং নিউজৰ দৰে
প্ৰচাৰিলা ৷
তোমাৰ প্ৰতাৰিত কল্পিত
অভিযোগে
অভিমানক মোহাৰি পেলালে ,
তোমাৰ প্ৰেমৰ অস্হায়ী
ঠিকনাই
মোৰ আত্মবিশ্বাস হেৰুৱালে।
তুমি মোৰ শক্তি আছিলা
তোমাৰ মৰমবোৰ মোৰ
ধৈর্য্য আছিল ,
তোমাক হেৰুৱালো তোমাৰ
বাবেই
ময়ো হেৰালো তোমাৰ বাবেই।।।
++++++++++++++++++++++
সত্যজিত কাকতি
ইমেইল :: kakotisatyajit@yahoo.com


মাতৃভাষা - গীতিমা বৰুৱা শৰ্মা - মাতৃভাষাৰ কবিতা 

ভাল পাওঁ আমি আমাৰ
মৰমৰ মাতৃভাষা,
প্ৰকাশ কৰো সহজে সকলো
অনুভূতি ও মনৰ আশা |
নানা ভাষা শিকোঁ আমি
দেশী, বিদেশী আৰু অন্যান্য,
অতিকৈ আপোন সবাটোকৈ সুৱলা
হে মাতৃভাষা তুমি ধন্য |
বিশ্বৰ সৈতে খোজ মিলাবলৈ
অতি আৱশ্যক ইংৰাজী শিক্ষা,
সেইবুলি জানো অৱহেলা কৰিম
নিজ মাতৃভাষাৰ পঢ়া-লিখা ?
+++++++++++++++++++++++++++++
কবি :: গীতিমা বৰুৱা শৰ্মা
ইমেইল :: geetimabaruahsarma@gmail.com


হৃদয়ৰ ভাষা ---- সত্যজিত কাকতি 

আন্ধাৰে আবৰি আছিল
কিন্তু মই হেৰাই নগলো ,
দুখবোৰ বহুত আছে হৃদয়ত তথাপিও মই নাকান্দিলো।
কোনো নাই মোক
সুধিবলৈ সাৰ পাই আছা
কাৰ বাবে বা
টুপনি নাই অহা নেকি?
বহু দূৰলৈ আতৰি
গলেও তুমি মোৰ
হৃদয়হ পৰা যাব নোরাৰিবা ,
অতীতৰ স্মৃতি হৈ,
দুখৰ যন্ত্রনা হৈ ,
শৰীৰৰ ছাঁহ হৈ
সদায় মোৰ কাষতে থাকিবা...
+++++++++++++++++++
সত্যজিত কাকতি
ইমেইল :: kakotisatyajit@yahoo.com


ছন্দ হেৰাল মোৰ জীবন ৰাগীনিৰ ---- বিনিত বৰা

ছন্দ হেৰাল
মোৰ জীবন ৰাগীনিৰ...
ছন্দ হেৰাল
 মোৰ সুখৰ কাহিনীৰ..!!
ছন্দ হেৰাল
 মোৰ হিয়াৰ বীণখনিৰ..!!
থাকি গল মাথো....
মোৰ স্মৃতিৰ দস্তাবেজত
হাহি কান্দোনৰ এখিলা
সোনোৱালী পাত !!
যাৰ আছে "শৈশব" নামৰ এটি ৰঙীন বেটুপাত !!
++++++++++++++++++++++++++++++
বিনিত বৰা
ইমেইল :: binitbora45@gmail.com
্্্্্্্্্্্


কল্পনাৰ  অভিশপ্ত আবেগ ---- সত্যজিত কাকতি 

স্মিগদ্ধ সপোনৰ তিক্ত আশা
নিৰাশাৰ আন্ধাৰত কটাঁও নিশা ,
আকুল প্রেমৰ ব্যাকুল তৃষ্ণা
 নিশেষ কৰাৰ অধ্যর্যতা ।
 আবৰি ধৰিছে কলা ডাৱৰে
বৰষিছে আবেগৰ টোপাল ,
তোমাৰ প্রেমৰ সন্ধি বিছাৰি
বিফলিত মোৰ সিক্ত কপাল।
নিসংগ জীবনৰ
কল্পনাৰ সপোন
বাস্তব কৰিবলৈ তুমি
এবাৰ আহিবাচোন ,
এবাৰ প্রেম জোনাকীৰ
পোহৰ হৈ উজ্বলাই তুলিবাচোন
মোৰ চৌপাশৰ সন্ধিয়া।।।।।
+++++++++++++++++++++++++++++++++
সত্যজিত কাকতি
ইমেইল :: kakotisatyajit@yahoo.com


অপেক্ষা ---- কিশোৰ জ্যোতি  শৰ্মা

শৰতৰ ৰাতিপুৱাৰ দুবৰি গচকি তুমি আহিবা
আশাৰ নতুন বতৰা লৈ
আৰু মই ৰৈ থাকিম
শেৱালি জোপাৰ তলত
মাত্ৰ তোমাৰ অপেক্ষাত ...
*************************************************
KISHOR JYOTI SARMA
ASSAM DON BOSCO UNIVERSITY
Guwahati


বৰষা ---  কিশোৰ কলিতা

বৰষা তুমি অাহা না
তোমাৰ পৰস পাবলৈ মই যে বিয়াকুল...
তুমি আহিবা বুলি  মই বহু দিনেই বাট চাঁলো ৷
কিন্তু  তুমি অহাৰ কোনো বাতৰিয়েই নাই ৷
তোমাৰ মৰমেৰে মোৰ শুকান হৃদয় খন উপচাই দিয়া ...
তোমাৰ মৰমত মোৰ মনতো হৈ পৰক সেউজীয়া ৷
*************************************************
কিশোৰ কলিতা
মংগলদৈ
ফোন নং : ৯৭০৭৪৯৯৩৩১


পিতাই  ------ শিখাজ্যাতি শৰ্মা

শৈশঁৱৰ দিনবোৰ ঘূৰাই পোৱা হ'লে এবাৰ
তোমাৰ বোকোচাত উঠি আকৌ এবাৰ উমলিব পাৰিলো হেঁতেন ৷
তোমাৰ আঙুলিত ধৰি অলং দলং খেলিলো হেঁতেন ৷
তোমাৰ বুকুৰ মাজত সোমাই পৰীদেশৰ সাধু
শুনি শুনি টোপনি গ'লো হেঁতেন ৷
মাৰ গালিবোৰৰ পৰা বাচিবলৈ
তোমাক যে অস্ত্ৰ হিচাপে লৈছিলো মনত আছেনে পিতাই!
কিমান ধুনীয়াকৈ তুমি আমাক শিঁকাইছিলা জীৱন যুদ্ধত
জয়ী হোৱাৰ প্ৰতিটো ৰণকৌশল ৷
তোমাৰ ছত্ৰছায়াত নিৰাপত্তা অনুভূত হৈছিল,হাজাৰ দুখক
নেওঁচা দিয়াৰ মনোবল আয়ত্ত্ব কৰিছিলো ৷
তুমি আমাৰ সুখৰ কাৰণে নিজৰ ইচছা বাসনাক ত্যাগ কৰিছিলা
হাঁড়ক মাটি কৰি আমাৰ সোণালী ভৱিষ্যত গঢ়িছিলা ৷৷
দুখ লাগে পিতাই তোমাৰ বাবে একোৱেই কৰিব নোৱাৰিলো৷
তোমাৰ হেঁপাহৰ ঘৰখন এৰি সমাজৰ মাজত ওৰণি টানি
আনৰ বৰঘৰহে শুৱনি কৰিলোহি ৷
ছোৱালী হোৱাৰ পৰম্পৰাগত ধৰ্ম পালন কৰিলো ৷
মোৰ বিদায়ৰ পৰত তুমি যে মুখ ঢাকি কান্দিছিলা সেই
স্মৃতিয়ে আজিও তুঁহজুই হৈ দহে ৷৷
অসহায়ভাৱে নিৰৱ দৰ্শক হৈ ৰ'লো কেৱল৷
তোমাক শান্তনা দিবলৈ ভাষা হেৰাই গৈছিল৷
কিমান স্বাৰ্থপৰভাৱে তোমাক এৰি আহিলো সোঁৱৰণীৰ কুটিল
গৰ্ভত ৷
পিতাই নোৱাৰো শুজিব তোমাৰ ধাৰ৷৷
পৃথিৱীৰ আটাইতকৈ কঙাল যে তোমাৰ মুমু ৷
*******************************************************************
শিখাজ্যাতি শৰ্মা
ডিগবৈ


দেউতা - কবি  সত্যজিত কাকতি

পিতৃ দিৱসৰ উপলক্ষ্যে মোৰ প্রিয় দেউতালৈ মোৰ অনুভৱৰ  উপহাৰ।
------------------------------------------------------------------------------------------------
দেউতা আপুনি মোৰ মাক
ভালপোৱাৰ বাবে ধন্যবাদ ,
মোৰ মাক বিবাহ কৰোৱাৰ
বাবে তোমাৰ চৰণত প্রণাম।
মইতো আকাশৰ তৰাটি নাছিলো
তুমি মোলৈ ইমান হেপাহ কৰছিলা ,
তোমাৰ চকুলোৱে গা ধুইছিলো
তোমাৰ কোলাত অলপ হলেও জিৰণি লৈছিলো।
দেউতা তোমাৰ মোক লৈ ইমান আশা কিয় ?
মই কেৱল সপোন দেখি ভাল পাওঁ ।
তুমিও সপোন দেখা মোৰ বাবে
যে মোৰ সপোনবোৰ বাস্তৱ কৰাৰ ,
মই তোমাৰ গালিবোৰ
আশীবাদ বুলি ভাবি
আইৰ মৰমবোৰ  প্রেৰণা বুলি ভাবি
তোমাক অমৰ কৰি ৰাখিম
মোৰ হৃদয়ৰ সমাধিত ।
প্রণাম দেউতা ধন্য মোৰ আই  ......
************************************************************
সত্যজিত কাকতি
ইমেল :: kakotisatyajit@yahoo.com


আজি তোমাক শেষবাৰৰ বাবে - কবি বিজয় কৃষ্ণ চেতিয়া

আজি তোমাক শেষবাৰৰ বাবে
 ভালপাম,,
 সেইবাবে আজি তৰাবোৰ জবাবদিহি হব,,
 এনেকুৱা এটা সন্ধিয়াতে
 তুমি কৈছিলা,,,
 'সৌ আকাশলৈ চোৱা
 তৰাবোৰ সাক্ষী হৈ আছে
 তোমাৰ-মোৰ ভালপোৱাৰ''।।।
************************************************
  Bijoy Krishna Chetia
  Deptt. of Applied Geology
 Dibrugarh University,M.No-9401913961


এজাৰ বুলিয়া প্ৰেম - কবি জ্যোতিলেখা ডেকা

তোক মোৰ
প্ৰিয় এজাৰ পাহিৰে
সজাব খোজো
যদিহে তই বেজাৰ
নকৰ ৷
এজাৰ মোৰ প্ৰিয় ;
প্ৰিয় বেঙুনীয়া বৰণ
আৰু প্ৰিয়
তোৰ মূখত মোক দেখিলেই
বিয়পি পৰা
উজ্জ্বল বেঙুনীয়া হাঁহি ৷
****************************************
জ্যোতিলেখা ডেকা
খানাপাৰা , গুৱহাটী- ২২


ভালপোৱা - কবি বিকাশ কলিতা

ভালপোৱা 
ভালপোৱা কি কোনোবাই জানো বুজাব পাৰে,
আৰু কোনোবাই বুজিও জানো বুজি পায় ।
কি হয় এই ভালপোৱা 
আছে ইয়াত কি ?
হয়, ইয়াক বুজিব পাৰি
যিয়ে ইয়াক পাইছে
যিয়ে ইয়াক হেৰুৱাইছে,
এই ভালপোৱাই মনত সুখ  দিব পাৰে,
পাৰে দুখ দিবও ,
তযাপিও ভালপোৱাৰ আছে বহু শক্তি
যাক সহজে বুজিব নোৱাৰি........
*******************************************
বিকাশ কলিতা
Email : bikashkalita91@gmail.com


সেই দেওবাৰ - কবি হেমেন নাথ - Assamese Poetry

সেই দেওবাৰ
আৰু নাই...
পন্টা ভাত
খায়েই পদ্দো
কাকা হাতোৰ ঘৰোত মহাভাৰত চাবা যাৱা
তাৰ পে' আহি পথাৰোত
কিৰ-কেট খেলা
সত্যো ডাঙাপিতেৰ বাৰীৰ পে' কাজি টেঙা চোৰ কৰি জলা নুমখ
সা..আ..নি
আই ঔ ক'ত
গে'ল সেই দিন...
হে পৰভু আকো ফিৰে দি সেই দেওবাৰ !!
***************************************
Hemen Nath
Assam
India
Ph. 098595 44566
E-mail :: hemens09@gmail.com


অনুভৱ - কবি  বিকাশ কলিতা

অকলশৰীয়া এই নিৰ্জান নিৰৱ ঠাইত আছো তোমাৰ কথা ভাবি ....
কেনেকৈ বাৰু হেৰুৱালোঁ তোমাক.....
চোৱা আকাশত এটি তৰা.....
ক`লা ডাৱৰৰ মাজোত
হাঁহি আছে তোমাৰ দৰে .....
আৰু কৈছে দুখ: নকৰিবা !!
মাঁথো কৈছে
আছো মই তোমাৰ হৃদয়ত ....
তোমাৰ মৰমলৈ....
হয়তো এদিন মিলন হ'ব আমাৰ অহা জনমত ॥
***********************************************************
বিকাশ কলিতা
Email : Biki_kashyap91@yahoo.com


তোমাৰ বিষাদৰ....- কবি  হেমেন নাথ

তোমাৰ বিষাদৰ ডাৱৰ আঁতৰাবলৈ মই হ'ব খোজো শ্ৰাবণীৰ জোনাক
তোমাৰ ওঁঠত মই হাঁহিৰ খেতি কৰিম অনুপমা
তোমাৰ দুচকুত মোক সানিবলৈ দিয়া স্বপ্নৰ অঞ্জন
কোৱা অনুপমা,
আহিবানে মোৰ প্ৰেমৰ মৃণ্ময় পঁজালৈ...
*****************************************************
Hemen Nath
Assam
India
Ph. 098595 44566
E mail hemens09@gmail.com


Assamese Love Poem - অনুপমা তেওঁৰ নাম... - কবি  হেমেন নাথ

অনুপমা তেওঁৰ নাম...
যাৰ বাবে হৃদয়ৰ মাজুলীত সাঁচি ৰাখিছোঁ
অনাঘ্ৰাত ফুল
যাৰ মুখত হাঁহি বিৰিঙাবলৈ
নাকচ কৰো মই আত্মহত্যাৰ
অলেখ সম্ভাৱনা
যাৰ সেঁওতাত হয়তো কাহানিও সানিব নোৱাৰিম মোৰ প্ৰেমৰ
সেন্দুৰ
অনুপমা তেওঁৰ নাম...
যাক মই ভাল পাওঁ...
*****************************************************************
Hemen Nath
Assam
India
Ph. 098595 44566
E mail hemens09@gmail.com


সংগোপনে তেওঁ আহে আপোনাৰ জীৱনলে - কবি  হেমেন নাথ 

সংগোপনে তেওঁ আহে আপোনাৰ জীৱনলে
সুখৰ মুদ্ৰা দি
কিনি লয় তেওঁ আপোনাৰ দুখৰ পোচাক
আপোনাৰ বিষাদৰ কেনভাছত তেওঁ আঁকে
সাতোৰঙী
ৰামধেনু
চকুলো মচি আপোনাৰ ওঁঠত তেওঁ সানে
হেঁপাহৰ ফাকু
আৰু এদিন!
এদিন তেওঁ গুচি যায়গৈ
আপোনাক এৰি দুখৰ নিজান উপত্যকাত
কি নাম দিব আপুনি তেওঁক!!
************************************************************
Hemen Nath
Assam
India
Ph. 098595 44566
Email :  hemens09@gmail.com


